Ka jingieit ka dei ka shap jong U Blei ba ka dei hi ka hukum jong U Blei bad ka dei hi ka jinglong jong U Blei. Ka long ka jingiaroh kaba halor tam ban iakren bad ban leh ia ka. Hynrei haduh katno ngin lah shisha ban im bad ban leh ia ka, lym da U Blei hi da lade u jied da ka bor jong u ban ai ka jinglah ha ngi iwei pa iwei. Ka long kaba jem ban ieit bad isynei ia kiwei kumba ju leh da ki sengbhalang, ki politishan bad kiwei pat ki kynhun ne riew shimet kiba ju leh ieit bad leh isynei sha ki riew rangli da ki bam ki dihj, ki jain ki nep kiba ki la ioh pdiang na kiwei pat ki riew heh spah ne ki company bapher bapher kiba kyshan ia ki. Hynrei kam long kaba suk ban knia shisha da lade ban leh bha ia kiwei na kaei kaba dei ka jong ngi hi. Katei ka mat jong ka jingieit ri bad ka jingieit rangli ka mih halor ka jingkylli jong uwei u rangbah kumne kine ki nongdie madan ki la ioh biang ban buhai basa harud surok haduh ba la pynsatah hi khait. Kawei ka jingkynthoh kaba khlain bha ba u la ai ka long  hato kine ki khar kiw khar kaw kiba tuid na ki heh paid ka ri India ruh ki dei ki rangli u Hynniewtrep seh mo? Ka long kaba sngewtynnad ban don ia ki sengbhalang, ki seng niam ne ki riew shimet kiba trei na ka bynta ban peit ia ka bha ka miat jong ki duk ki rangbali ban kyntiew ia ka bha ka miat jong ki. Hynrei ka long ruh kaba donkam pat ban peit ha baroh arliang jong ka tyngka pliah kata ia ka dor jong ka bad ka dur jong ka. Lada kum ki sengbhalang ki ieng ban kyrshan ia ki nongdie madan ka long ruh kaba donkam ban iatreilang bad ki ban pynsngewthuh sha ki ba kato ka rukom trei ne ka bynta jong ka jingim kam dei kaba kut, hynrei haba la biang ka sngi ka por ki la dei ban thaw noh da kiwei pat kilad ki lynti khnang ba ym tang ki briew kiba bha ban miat hynrei ka shnong ka thaw ruh kan long kumta lang. Kum ki sengbhalang donkam ruh ban don ia ka mynsiem ba ieng ia da ia ka mariang ban pynneh pynsah ia ki jingiatynnad bad jingdonburom jong ka. Haba ïakren bad Nongai khubor lyngba ka phone, kane ka Samla ba wat hashuwa ban leit mudui sha u Myntri, kala dep ruh ban mudui ïa ka sha ki Heh Ophisar jong ka kynthup u Under Secretary hynrei ym shym la don ba sangap satia. Khlem kano kano ka daw, u Director u la phah pynsangeh ïa ka tulop jong nga mynta la hynriew bnai bad mynta u la pynkyn riah ïa nga sha kawei pat ka District. Nga la leit sha Byrnihat bad buh ïa ka shithi sdang treikam (Joining Letter) jong nga ong kane ka samla. Haba kylli, kane ka samla kala ïathuh ba hadien ka jingkyntait ïa ka hukum u Director( Ban sahmiet bad u), u la khang shisyndon ïa ka ban rung ha ka Ïingsah jong u bad la shu pynïeng ïa ka shabar Ïing naduh ka por ba ka wan mynstep haduh ka por ba wai trei. U (Director) ong ïa nga ba nga hap ban sah bad u naba ka dei ka kamram jong ka kat kum ka Rule. Nga la pyrshang ban wad ïa ka jingshisha la ka long don shisha ne em kata ka Rule hapoh Secretariat hynrei ngam shym la lap satia kala ong. Kat kum ka jingong jong ka, ha ka khyllipmat ba ka rungkam, la ïalam beit beit ïa ka sha ka Ïingsah u Director bad la phah sait ïa ki tiar ki tar bad phah nïad istiri ïa ki jaiñ ki nep jong u nalor ba ym shym la buh ruh ïa ka por trei ne por leit ïing. Ka ong ba ym ju don shuti ruh lait noh tang ka Sngi U Blei. Na ka liang u Nongthoh khubor u la pyrshang ruh ban ioh iakren ia u Director Bah D Langstieh hynrei ym shym la ioh satia. Ha kaba mynnyngkong U Blei u la thaw ia ka bneng bad ia ka khyndew. Bad ka pyrthei ka la long bakhlem dur bad kaba suda, bad ka jingdum ka la long halor ka khmat ka jingjylliew, bad U Mynsiem U Blei u da khih halor ki um. Bad U Blei u la ong, To long ka jingshai, bad ka jingshai ka la long. Bad U Blei u la iohi ia kata ka jingshai, ba ka la long kaba bha; bad U Blei u la pyniakhlad ia kata ka jingshai na kata ka jingdum. Te U Blei u la khot Ka Sngi ia kata ka jingshai, bad ia kata ka jingdum u la khot Ka Miet. Bad kaba lajan miet ka la long bad ka step ruh ka la long, kawei ka sngi. Te U Blei u la ong. To long ka suiñ bneng hapdeng kita ki um, bad to ai ba kan pynkhlad ia ki um na ki um. Bad U Blei u la pynlong ia ka suiñ bneng, bad u la pynkhlad ia kita ki um kiba hapoh kata ka suin bneng na kita ki um kiba halor kata ka suiñ bneng; te ka long kumta keiñ. Bad ia kata ka suiñ bneng, U Blei u la khot Ka Bneng. Bad kaba lajan miet ka la long, bad ka step ka la long, ka sngi kaba ar. U Blei u la ong ruh, To long ba 
kin ia lang sha kawei ka jaka kita ki um kiba hapoh ka bneng, bad to ai kan paw ka ryngkew: te ka la long kumta keifi. Te ia kata ka ryngkew, U Blei u la khot Ka Khyndew, bad ia kata ka jingialang ki um u la khot Ki Duriaw; bad U Blei u la iohi ba ka la long kaba bha. ''U Blei u la ong ruh, To long ba ka khyndew kan pynmih speh, ba ki jhur kin pynsei symbai, bad ba ki diengsch kin seisoh ha la ka jaid ka jaid, kiba don la u symbai hapoh jong ki, halor ka khyndew. Te ka la long kumta keiñ. Kumta te ka khyndew ka la pynmih speh, bad ki jhur ruh ki la pynmih symbai ha la ka jaid ka jaid, bad ki dieng soh kiba pynseisoh ha la ka jaid ka jaid, kiba don la u symbai hapoh jong ki; te U Blei u la iohi ba ka la long kaba bha. Te kaba lajan miet ka la long, bad ka tep ka la long, kaba lai ka sngi. U Blei u la ong ruh. To long ki jingshai ha ka sahit bneng ban pyniakhlad hapdeng ka sngi bad ka miet; bad to ai ba kin long ia ki dak, bad ia ki aiom, bad ia ki sngi, bad ia ki snem de: bad to ai ba kin long ki jingshai ha kata ka sahit ki bneng ia kaban pynshai ha ka pyrthei: te ka la long kumta ruh. Bad U Blei u la pynlong ia ki artylli ki jingshai kiba khraw; ia kata kaba kham khraw ia kaban synshar ia kaba mynsngi, bad ia kata kaba kham rit ia kaban iynshar ia kaba mynmiet: bad u la thaw ia ki khlur ruh. Bad U Blei u la buh ia ki ha kata ka sahit bneng ia kaban pynshai ha ka pyrthei, bad ia kaban synshar ia kaba mynsngi bad ia kaba mynmiet, bad ia kaban pynkhlad ia ka jingshai na ka jingdum: te U Blei u la iohi ba ka long kaba bha. Bad kaba la janmiet ka la long, bad ka step ruh ka la long, ha ka sngi kaba saw. Bad U Blei u la ong ruh, To ai ba ki um kin ia boi da kiei kiei ki kynja baim bapar, bad to ai ba kiei kiei ki kynja baher kin iaher ha khmat ka sahit bneng. Te U Blei u la thaw ia kita ki dohkha khraw kiba heh, bad ia ki kynja baim bapar baroh, da kiba kita ki um ki la iaboi, ha la ka jaid ka jaid, bad ia kiei kiei ki kynja baher ruh de ha la ka jaid ka jaid: te U Blei u la iohi ba ka la long kaba bha. Bad U Blei u la kyrkhu ia ki, u da ong, To da nangkha, bad to da nangroi, bad to da pyndap ruh ia 
kita ki um ha ki duriaw, bad to ai ba kiei kiei ruh ki kynja baher kin ianangroi ha ka khyndew. Te kaba lajan miet ka la long, bad ka step ruh ka la long, ha ka sngi kaba san. U Blei u la ong ruh. To ai ba ka khyndew kan pynmih noh ia kiei kiei ruh ki kynja bairn baroh ha la ka jaid ka jaid, ia ki jingri, bad ia kiei kiei ruh ki kynja bapar, bad ia u mrad khlaw jong ka ryngkew ha la ka jaid ka jaid: te ka la long kumta kein. Kumta U Blei u la thaw ia u mrad ka ryngkew ha la ka jaid ka jaid, bad ia ki jingri ha la ka jaid ka jaid, bad ia kiei kiei ruh ki kynja bapar baroh ha ka khyndew ha la ka jaid ka jaid: te U Blei u la iohi ba ka la long kaba bha. U Blei u la ong ruh. To pgin iathaw ia u briew ha ka dur jong ngi, katba kum ka jingsyriem jong ngi hi ; bad kin synshar halor ki dohkha ka duriaw, bad halor ki sim bneng, bad halor ki kynja mrad, bad halor ka pyrthei baroh, bad halor 
kiei kiei ki kynja bapar baroh kiba par halor ka khyndew. Kumta U Blei u la thaw ia u briew ha ka dur jong u hi, ha ka dur U Blei kein u la thaw ia u; shynrang bad kynthei u la thaw ia ki. U Blei u la kyrkhu ruh ia ki, bad U Blei u la ong ha ki. To da nangkha, bad to da nangroi, bad to da pyndap ia ka khyndew, bad to da pyndem ngon ia ka: bad to synshar halor ki dohkha ka duriaw, bad halor ki sim bneng, bad halor kiei kiei ki kynja baim baroh ba par halor ka khyndew. U Blei u la ong ruh. Ha khmih, nga la ai ha phi, ban long ka jingbam, ia u jhur baroh uba pynmih symbai, uba don halor ka khmat ka khyndew baroh, bad ia u dieng baroh, uba don ha lade u soh jong u dieng uba pynmih symbai. Bad ha u kynja mrad baroh jong ka khyndew, bad ha ki kynja baher baroh jong ka suin bneng, bad ha ki kynja bapar baroh halor ka khyndew, ba don ka jingim ha ki, nga la ai ia u jhur bajyrngam baroh ban long jingbam: bad ka la long kumta ruh. Hadien kata U lei u la iohi ia kiei kiei baroh ba u la lah thaw, ha khmih ruh, ka la bha eh. Te kaba lajan miet ka la 
long, bad kaba mynstep ruh ka la long, ha ka sngi kaba hynriew. Kumta la pyndep noh ia ki bneng bad ia ka pyrthei, bad ia ki kynhun bah baroh jong ki. Te ha kaba hynriiew ka sngi, U Blei la pyndep noh ia la ka kam ia kaba u la lah pynlong; bad ha kaba hynniew ka sngi u la shong sngi na ka kam jong u baroh ia kaba u la lah pynlong. Bad U Blei u la kyrkhu ia kata kaba hynniew ka sngi, bad u la kyntang khuid ia ka: naba ha kane ka sngi u la shong sngi na ka kam jong u baroh ia kaba U Blei u la lah pynlong bad thaw. Kane ka long ka jingiathuhkhana shaphang ki bneng bad ka pyrthei, mynba la pynlong ia ki ha kata ka sngi ba U Trai uba U Blei u la thaw ia ka pyrthei bad ia ki bneng, bad ia ki jingthung baroh jong ka lyngkha mynba kim pat 
la long ha ka khyndew, bad ia u jhur baroh jong ka lyngkha mynba um pat la mih speh: naba U Trai uba U Blei um pat shym la pynhiar ia u slap halor ka khyndew, bad haba u briew ruh um pat la don ia kaban rep ia ka khyndew. Te u lyoh u la mih na ka khyndew, bad u la ai um halor ka khmat ka khyndew baroh. Bad U Trai uba U Blei u la thaw ia u briew na ka dewmet ka khyndew, bad u la pyrsad ha ki thliew khmut jong u ia ka jingpyrsad ka jingim; bad uta u briew u la long ka mynsiem bairn. Ka kper Eden U Trai uba U Blei ruh u la thung ia ka kper ha Ka Eden shaphang mihngi; bad u la buh hangta ia uta u briew ia uba u la lah thaw. Bad U Trai uba U Blei u la pynlong ba kin mih na kata ka khyndew ki dieng baroh kiba itynnad ban khmih, bad kiba bit eh ia kaban bam; bad hapdeng kata ka kper ia u dieng ka jingim, bad ia u dieng ka jingtip ia kaba 
bha bad ia kaba sniew. Ka wah ruh ka la mih noh na Eden ia kaban ai um ia kata ka kper; bad nangta ka la khlad, bad ka la long saw tnat. Ka kyrteng jong kaba nyng- kong ka long Ka Pison: kata kaba tuid sawdong ia ka ri Habilah baroh kawei, ha kaba don ka ksiar; bad ka ksiar jong kata ka ri ka long kaba bha: hangta ruh don u bdellium bad u mawlynnai onyks.  Bad ka kyrteng ka wah kaba ar ka long Ka Gihon: kata kaba tuid sawdong ia ka ri Kush baroh kawei. Bad ka kyrteng ka wah kaba lai ka long Ka Hidekel: kata kaba tuid shaphang mihngi ia ka ri Assyria. Bad ka wah kaba saw ka long Ka luphratis. Bad U Trai uba U Blei u la shim ia uta u briew, bad u la buh ia u ha ka kper Eden ia kaban trei bad ban sumar ia ka. Bad U Trai uba U Blei u la hukum ia uta u briew, u da ong, Na u dieng baroh ha ka kper, da kaba bam me iah ban bam ei: 'hynrei na u dieng ka jingtip ia kaba bha bad ia kaba sniew men ym ioh bam na u: naba ha kata ka sngi ba men bam na u, da kaba iap men iap shisha. Bad U Trai uba U Blei u la ong ruh, Ym bit ba uta u briew un sah marwei ; ngan thaw ia u ka nongsumar lem kaba biang. Bad U Trai uba U Blei u la pynlong na ka khyndew ia ki mrad ka ryngkew baroh, bad ia ki sim bneng baroh; bad u la wallam ia ki ha U Adam ban khmih kumno un buh kyrteng ia ki : bad kat kumba uta u briew u la buh kyrteng ia kita ki kynja baim baroh, kumta hi ka la long ka kyrteng jong ki. 20Bad U Adam u la buh kyrteng ha ki kynja jingri baroh, bad ha ki sim bneng, bad ha ki mrad baroh jong ka khyndew; hynrei ia U Adam ym pat shym la shem ia ka nongsumar lem. Te U Trai uba U Blei u la pynngat ha U Adam da ka jingsamthiah kaba jur, u ruh u la iohthiah : bad u la shim ia kawei na ki shyiengkrung jong u, bad u la set pat da ka doh ha ka jaka jong ka; He U Trai uba U Blei u la pynlong ka briew, na kata ka shyieng krung ia kaba u la lah shim na uta u briew, bad u la wallam ia ka ha uta u briew. Bad U Adam u la ong, Kane mynta shisha ka 
long ka shyieng na ki shyieng jong nga, bad ka doh na ka doh jong nga: ia kane kein yn khot Ka Briew, namarba la shim ia ka na U Briew. Namarkata keñ u briew un iehnoh ia la u kjm bad ia la ka kmie, bad un iaineh bad la ka tnga: bad kin ialong ruh kawei ka doh. Te ki la long kiba lyngkhuid baroh arngut, uta u briew bad ka tnga jong u, bad kim shym la sngewlehrain. Ka jinghap jong u briew Te uta u bsein u la long uba kham sian ia ki mrad baroh ka ryngkew ia kiba U Trai uba U Blei u la lah thaw. Bad u la ong ha kata ka briew, Shisha, ka long kumta, ba U Blei u la ong, Phin ym ioh bam na u dieng baroh ha ka kper? Bad kata ka briew ka la ong ha uta u bsein, Na u soh ki dieng ha ka kper ngi ioh ban bam: hynrei na u soh jong uta u dieng uba hapdeng ka kper, U Blei u la ong, Phin ym ioh bam na u, lymne ktah ia u, ba ioh phin iap noh. Te uta u bseñ u la ong ha kata ka briew, Phin ym iap noh shisha: Namar U Blei u tip ba, ha kata ka sngi ba phin bam na u, un sa pynpeit ia ki khmat jong phi, bad ba phin long kum ki blei, kiba tip ia kaba bha bad ia kaba sniew. Te haba kata ka briew ka la iohi ba uta u dieng u la long uba bha ban bam, bad uba itynnad ia ki khmat, bad u dieng uba bit ia kaban pynstad, ka la shim na u soh jong u, bad ka la bam ruh, bad ka la ai lem ruh de ha la u tnga; u ruh u la bam. Hadien kata la pynpeit ia ki khmat jong ki baroh arngut, bad ki la tip ba ki la long kiba lyngkhuid; bad ki la iasuh lang ia ki sla u dieng dumbur, bad ki la iathaw ia lade ia ki jingpanpoh. Te ki la iohsngew ia ka jingsawa U Trai uba U Blei ba u da wan iaid ha ka kper ha ka jingpyngngad ka sngi: te U Adam bad ka tnga jong u ki la iabuhrieh ia lade na khmat U Trai uba U Blei hapdeng ki dieng jong kata ka kper. Te U Trai uba U Blei u la khot ia U Adam, bad u da ong ha u, Me don shaei? U te u la ong, Nga la iohsngew ia ka jingsawa jong me ha ka kper, nga te nga la sheptieng, naba nga la lyngkhuid; bad nga la buhrieh ia lade. Bad U Blei u la ong, Uei ba la iathuh ha me ba me la 
lyngkhuid? Shisha me la bam na uta u dieng ia uba nga la adong ia me ban ym bam na u? Te U Adam u la iathuh, Kata ka briew ia kaba me la buh lok bad nga, ka long ma ka keñ kaba la ai 
ha nga na uta u dieng, bad nga la kum bam. Te U Trai uba U Blei u la ong ha kata ka briew, Kaei kane ia kaba pha la leh? Te kata ka briew ka la iathuh, Uta u bseñ u la shukor ia nga, nga ruh nga la kum bam. Hadien kata U Trai U Blei u la ong ha uta u bsein, Namarba me la leh ia kane, la tim ia me nalor ki kynja jingri baroh, bad nalor ki kynja mrad ka ryngkew baroh; da ka kpoh jong me men par, bad ia ka dewmet men bam baroh ki sngi ka rta jong me. Bad ia ka ingshun ruh ngan buh hapdeng jong me bad kata ka briew, bad hapdeng u symbai jong me bad u symbai jong ka; u symbai jong ka un pynlwet ia ka khlieh jong me bad me men pynlwet ia ka khongdongjat jong u. Bad ha kata ka briew u la ong. Da kaba pynroi ngan pynroi ia ki jingpang jong pha, bad ia ka jingseng khun jong pha; ha ka jingshitom phan kha ki khun; bad ka jingkwah jong pha kan long sha u tnga jong pha, bad u un synshar halor jong pha. Bad ha U Adam u la ong, Namarba me la shahshkor ia ka ktien ka tnga jong me, bad ba me la bam na uta u dieng, ia uba nga la adong ia me, da kaba ong, Men ym bam na u : ia ka khyndew la tim na ka bynta jong me; da ka jingshitom men bam na ka baroh ki sngi ka rta jong me; kan pynmih shylluit ruh ia ki shiah bad ia ki shiah keng ia me; bad men bam ia u jhur ka lyngkha. Da ka jingsyep ka khmat jong me men bam ia la u kpu, haduh ban da men phaidien pat sha ka khyndew ; namar na' ka la shim ia me: naba ka dewmet me long, bad sha ka dewmet men leit phai pat. Te U Adam u la khot kyrteng ia la ka tnga, Ka Im; naba la long ma ka ka kmie jong kiba im baroh. Ua U Adam ruh bad ia ka tnga jong u U Trai uba U Blei u la thaw ia ki jingkup snieh, bad u la pynkup ruh ia ki. U Trai uba U Blei u la ong ruh. Ha khmih, uta u briew u la wan long kum uwei na ngi hi, kat ban tip ia kaba bha bad ia kaba sniew: te mynta, ba ioh un kner ia la ka kti, bad shim ruh na u dieng ka jingim, bad bam, bad im junom ruh de: namarkata U Trai uba U Blei u la beh noh ia u na ka kper Eden, ia kaban rep ia ka khyndew na kaba la shim ia u. Kumta keñ u la beh noh ia uta u briew; bad u la buh ia ki kherub shaphang mihngi ka kper Eden, bad ia kaba kum ka waitlam baphyrnai, kaba da khih talañ baroh sawdong, ia kaban sumar ia ka lynti sha uta u dieng ka jingim. Shillong, Ïaiong 12 : Ka Central Puja Committee, ka Hynñiewtrep Youth Council bad ruh ka Hill State People’s Democratic Party (HSPDP) ki la pynpaw ïa ka jingbym sngewïahap halor ka jing-pynbna jong ka sorkar pdeng ban pynlong ïa ka jingrakhe Digital India Day ha ka 14tarik, kaba dei ka Good Friday ne ka sngi ba ki Khristan ki rakhe kyrpang da kaba dawa ba ka sorkar India kadei ban weng noh mardor ïa ka jingrakhe ba ki buh ha katei ka sngi khuid.

    Na ka liang ka CPC ha ka jingïalang ba kyrkieh hynne ka sngi ha Keating Road hapoh ka jingïalam jong u president, Naba Bhatta-charjee ka la shim ïa ka rai ban kyrpad ïa ka sorkar India ban weng noh ïa katei ka sngi Digital India Day ba ki buh ha ka sngi Good Friday kum ka dak ka jingburom ïa ki Khristan.

    Ka kyrwoh na u president, ka ong ruh ba ka phah ka kyrwoh sha baroh ki paid khristan ha ka jingrakhe ïa ka sngi Thohdieng Bakhuid kaba dei ka sngi shahïap jong u Jisu Krist halor ka Diengphna ban pyllait im ïa u bynriew na ka pop.

    Na ka liang ka Hynñiewtrep Youth Council (HYC) ka la ong, “Ka rai jong ka Sorkar NDA hapoh ka jingïalam jong ka BJP ban pynlong ïa ka sngi 14tarik mynta u bnai kaba dei ka sngi Sngi Thohdieng Bakhuid (Good Friday) kum ka sngi ban rakhe ïa ka Digital India Day ka long kaei kaei kaba pynsngewsih ïa ki paidbah Kristan hapoh ka Bri U Hynniewtrep. Kane kadei ka kam ban beiñ ne lehbeiñ ïa ki Khristan bad ka kam kaba pynkheiñ noh ïa ka jingïoh mane laitluid (Secular) jong ka Ri India. ,” ong ka kyrwoh.

    Ka Seng lyngba u General Secretary, Bah Robertjune Kharjahrin ka la pynpaw ruh ïa ka jingbym sngewïahap ïa ka jingthmu jong ka sorkar pdeng ban pynlong ïa ka Good Governance Day ha ka Kristmas, lada ka don ka jingburom lang ïa baroh ki jait niam.

    Ka HYC ka kyrpad ïa baroh ki sengsaiñ pyrthei kiba don jingïadei kaba jan bad ka BJP ba ki dei ban buh kyndon kaba khlaiñ ba ka BJP kam dei satia ban thombor ne peit beiñ ïa ki niam bapher bapher lym kumta kan bha ba kin jngai lailum laiwah na ka jingïadei bad jan bad katei ka party.

    Ha kajuh ka por ka HYC ka kyntu ïa baroh ki dkhot jong ka BJP Meghalaya kiba dang burom ïa baroh ki niam ha ka jylla, ba kin ïa kren ïa ki nongïalam jong ki bad ba lada kim lah ban leh kumta, kan bha ba kin weng noh ïalade na katei ka party.

    Na ka liang ka HSPDP pat, ha u kyrwoh ba la phah da u Chairman, Media Cell ka party, Bah Londoner Sohtun u la pynpaw ba ka party ka pyrshah jur halor katei ka rai ba la shim da ka sorkar kmie ka bym burom shuh ïa ka sngi ba kyrpang jong ki paid khristan. U la ong ruh ba kane ka dei ka jingiuhroit ïa ka jinglong laitluid jong ka jingngeit niam ha ka ri baroh kawei bad ïa kane ka jingleh dei ban pynrem da baroh.

    Na ka liang u Bah RL Tariang, MLA barim bad dkhot ka BJP u la ong ba katei ka jingthmu kan ktah jur ïa ka jingsngew jong ki paidbah ha kane ka ri ba lah ban mane blei laitluid. U la kyntu jur ruh ïa u Myntri Rangbah ba u dei ban weng ne pynduh noh mardor ïa katei ka rai ban buh ïa ka Digital India ha ka Good Friday, hapoh ki 24 kynta.
Pynher shithi ka BJP sha u Modi ban pynkynriah jingrakhe ‘Digital India Day’
Pharia u Mukul Sangma da ka jingsngewniam: BJYM
13 April, 2017
Shillong, ïaiong, 12: Ka Bharatiya Janata Party (BJP) 17- North Shillong Mandal Committee mynta ka sngi balang ka la pynher da ka shithi sha u Narendra Modi, Myntri Rangbahduh ka ri da kaba kyrpad ïa u ban pynkynriah noh ïa ka jingrakhe ïa ka ‘Digital India Day’ ha ka 14 tarik mynta u bnai namar ka jingïatakhuh bad ka jinglehniam ‘Sngi Thohdieng Bakhuid’ ki Khristan ha ka Jylla bad ka pyrthei baroh kawei.

    Haba pdiang sngewbha ïa ka jingpynbna u Narendra Modi ban rakhe ïa ka Digital India Day ha ka ri baroh kawei, hynrei ka BJP 17- North Shillong Mandal Committee ka la pynpaw pat ïa ka jingsngew kyndit ba ka Sorkar NDA kan jied ïa ka sngi ‘Good Friday.’

    “Ngi kwah ban pyntip sha phi ba ka 14 tarik, Ïaiong, 2017 ka dei ka sngi bakhraw jong ki Khristan ha satlak ka pyrthei kiba niew ïa kane ka sngi kum ka Sngi Thohdieng Bakhuid, kaba dei ruh ka sngi ïap jong u Trai Jisu Khrist,”ong u Bah W.O Thangkhiew ha ka dorkhas sha u Narendra Modi.

    “Ngi da thrang ban ïashim bynta lang ha ka jingrakhe ïa ka Digital India Day, hynrei ka jingjied ban rakhe ïa kane ka sngi ha ka Sngi Thohdieng Bakhuid ka long pynban kum ka jingkyntait ïa ki Khristan ban ïadon bynta lang ha ka jingrakhe. Na ka bynta ka jingmyntoi lang baroh, ngi kyrpad ïa phi ban kynriah noh ïa kane ka jingrakhe hadien ka 16 tarik mynta u bnai (sngi u Blei) kaba ki Khristan ki rakhe ïa ka sngi Mihpat jong u Trai Jisu Khrist na ka jingïap,” la ong une u nongïalam ka Party.

    Ha kajuh ka por u Bah JA Lyngdoh, uba long u Executive Member ka BJP Meghalaya Unit, bad u President ka Catholic Association Shillong Archdiocese, u la phah ïa ka jingkyrpad sha u Narendra Modi, Myntri Rangbahduh ka ri, ban pynkynriah noh ïa ka jingrakhe ïa ka Digital India Day na ka sngi thohdieng mynta ka taiew sha kawei pat ka sngi, khnang ba kan ym ktah ïa ka jingsngew jong ki riewngeit Khristan ha ka Jylla bad ka ri baroh kawei.

    U Bah Egenstar Kurkalang, President ka Bharatiya Janata Yuva Morcha (BJYM), Meghalaya Unit u la kynnoh ba u Mukul Sangma, Myntri Rangbah ka Jylla u la pharia ïa ka imlang ka sahlang da ka jingsngewniam halor ka jingkynnoh jong u ba ka Sorkar NDA ka rakhe ïa ka Digtal India ha ka sngi 'Good Friday'.

    “Ka dei tang ka jingleh politik jong u (Mukul Sangma),” ong une u Nongïalam ka BJYM.

    “Hato u Mukul um tip bad um burom ïa u Dr. B.R. Ambedkar, u Kpa bad u u nongsaiñdur ïa ka riti Synshar ka ri India ha kaba ki jaidbynriew bapher bapher bad ki jaitniam bapher bapher naduh ki ritpaid haduh ki heh paid ki ïoh ban tyngkai bad bud laitluid ïa ki riti ki dustur jong ngi da ka jingsaiñdur jong une u riewkhraw bad ïa ka Sixth Scheduled ruh la pynwandur da ka jingïalam bastad jong une u riewkhraw kaba long kawei ka jingïada kyrpang ïa ngi ki riewlum,”ong u Bah Egenstar.

    “Kumta ïa ka 14 tarik,Ïaiong la juh rakhe manla u snem ha baroh kawei ka ri India wat ha kiwei ruh ki ri. Kumta mynta ka kynti ruh ka Sorkar India ka burom ïa une u riewkhraw,”la bynrap u Bah Egenstar.

    U ong ba ka jingkynnoh jong u Mukul Sangma, ka dei ka buit ïalam bakla ïa ki paidbah bad ka jingpynkylla politk jong u bad kyntu ïa ki paidbah ba kim dei ban sngewthuh bakla ne ngop ha kum kine ki nongïalam shimkabu, hynrei ki dei ban da pynshong nongrim.     “Ka dei ka jinglehraiñ ïa u Mukul Sangma kat u Myntri Rangbah ka Jylla um sngewthuh ïa kane,” la kynthoh u Bah Egenstar.
Hukum ka High Court ban pynlong ïa ka Municipal Election ha Meghalaya
13 April, 2017
Shillong, Ïaïong 12: Ka Ïingkashari Meghalaya High Court haba pynwai noh ïa ka Public Interest Litigation (PIL) , kala sngewdei ba donkam ban thaw ïa ki lad ki lynti ha ka ban lah pyndep kham kloi ïa baroh ki jingdonkam na ka bynta ban lah pynlong noh ïa ka elekshon Municipal ha ka Jylla.

    Kane ka Public Interest Litigation (PIL) ka dei kaba la mudui da u Pawan Sharma uba la mudui sha Ïingkashari halor ka jing bym lah jong ka Sorkar Jylla ban pynlong ïa ka elekshon Municipal wat hapdeng ka hukum jong ka Ïingkashari Supreme Court jong u snem 1999 ba bthah ba hap ban pynlong ïa kane ka elekshon hapoh ka hynriew bnai.

    “Ngim lap daw shuh ha kaban pynbteng ïa ka PIL bad namar kata ngin hap ban pynwai noh ryngkat ki jingsngew dei ba don kam ban thaw ïa ki lad ki lynti ban pyndep ïa baroh ki jingdonkam da ka jingshimkhia bad buh hakhmat eh ïa ka kam” ong u Chief Justice Dinesh Maheshwari bad Justice Ved Prakash ha ka hukum ba mih hynnin ka sngi.

    “Ngi la sngew hun ba ka Sorkar Jylla kala leh ïa la ka jongka kamram haba ïadei bad ka jingpynlong ïa ka elekshon Municipal hynrei ïa kane ym shym la lah ban pynlong kat kum ka jingpruid dak jong ka Riti Synshar ka Ri bad namar kata, ym lah ban ïaid lait ïa ka jingdonkam ban pynkylla thymmai ïa ki kyndon jong ka Act u snem 1973” ong ka Division Benech haba bishar ïa ka PIL.

    U Advocate General ka Jylla u BP Todi ula pynpaw ba ka Sorkar Jylla kala pyrshang ban pynlong ïa ka elekshon bad ka jing shisha hi ka long ba ka Sorkar kala dep buh ruh ïa ka tarik ban ïathep vote kata ha ka 25 tarik Naiwieng 2000 hynrei tang uwei u kyrtong ula wan thep kyrteng uba la kynran dien noh hadien bad dei namar kata ka khlem lah shuh ban pynlong ïa ka elekshon.

    Ka Ïingkashari ka shem ruh ba ka jingduna ki nongïashimbynta ka dei ruh namar ka jingpyrshah jong ki Dorbar Shnong bad ki Sengbhalang bad khnang ban lah wanrah ïa ka jingïasngewthuh jingmut, la thaw ruh ïa artylli ki Working Group Committee ha u snem 2006 bad 2008.

    Ka Sorkar Jylla kala pynpaw ruh ba ka Article 243-ZC jong ka Riti Synshar ka Ri kala khang ban pynlong ïa ki elekshon Municipal ha ki jaka ba hap hapoh ka Sicth schedule. Kala kular ruh ba ka Tnad Urban Affairs ka Jylla kan sa shim ïa ki sienjam ban pynkylla thymmai ïa ka Act 1973 bad ban pynbna noh ïa ki jaka ba hap hapoh ka Municipal khnang ban lah ha kaban pynlong noh ïa ka elekshon Municipal kat kum ka Aiñ.
Naduh 18 tarik rai ka MSSASA ban sangeh treikam khlem pud sngi
13 April, 2017
Shillong, ïaiong, 12: Ki nonghikai SSA bad 4th Teachers ka Jylla kiba don hapoh ka shatri jong ka Meghalaya SSA School Association (MSSASA) mynta ka sngi balang ki la pynbna ba kin pynlong da ka jingsangeh treikam kaba khlempud sngi ne Indefinite Strike ka ban sdang naduh 18 tarik mynta u bnai lada ka Sorkar MUA-II ka dang ïai kuman ïa ka jingdawa ban pynkiew tulop shi spah na ka shispah.

    Kane ka jingïakhih ki nonghikai SSA bad 4th Teachers ka jylla ka long ban pynbor ïa ka Sorkar MUA-II ba kan pyllait noh mardor ïa ka siew tulop bathymmai ïa ki 12481 hajar ngut ki nonghikai SSA, bad ka Arrear ka ban treikam naduh u bnai Ïaiong, 2016.

    Ka MSSASA ka la dawa ruh ïa ka Sorkar MUA-II ba kan mynjur noh ïa ka jingpynkiew tulop jong ki 1521 ngut ki nonghikai 4th Teachers kaba la sahteng naduh u snem 2013 tad haduh kine ki sngi. Nalorkata, ka MSSASA ka la dawa ruh ba ka Sorkar kan pynbeit noh mardor ïa ka kynrum kynram ha kaba ïadei bad ka result jong ki nonghikai ba ïakhun ïa ka eksamin D.El.Ed jong ka Batch 2013-2014.

    Shwa ban pynbna ïa kane ka jingïakhih, da ki hajar ngut ki nonghikai ha ryngkat bad katto katne ki khun ki kti jong ki, ki la pynlong ka jingïaid proseshon naduh madan jingkieng Nongthymmai bad pynkut ha Parking Lot, Addl. Secretariat, Shillong ha ryngkat ka rah ïa ki jingthoh bad ki jingpyrta ba pynrem ïa ka Sorkar MUA-II bad ïa u Mukul Sangma, Myntri Rangbah ka Jylla, kynthup ruh ka jingdawa hiar shuki ïa ka Deborah C. Marak, Myntri ka tnat School Education and Literacy ka Sorkar Jylla.

    U Bah Aristotle Rymbai, President ka MSSASA haba kren ha kane ka sngi, u la ong, “ngi la ïaishah baroh shikatta, da ka jingkhmihlynti ba ka Sorkar MUA - II kan shimkhia ïa ki jingeh ki nonghikai SSA bad 4th Teachers ba ki la pynsngew na ka por sha ka por khamtam ha kaba ïadei bad tulop thymmai bad Arrears jong ki 12481 hajar ngut ki nonghikai SSA kaba ki dei ban ïoh naduh u Ïaiong, 2016 katkum ka jingpynmih hukum da u Commissioner bad Secretary ka tnat pule puthi ka jylla uba long ruh u State Mission Director ka SEMAM ha ka 31 tarik Risaw, 2016 kaba haduh mynta ka Sorkar Jylla kam pat pyllait satia, ban pynkiew tulop ïa ki 4th teachers kiba don 1521 ngut hapoh ka jylla kaba la shu sah teng naduh u snem 2013, pynban ka Sorkar ka la ïai sngap mynthi bad ïai leh kyllut.”

    Haba kynthoh ïa ka jingleh kuman ka Sorkar Jylla ban pynbeit ïa ka result D.El.Ed, une u nongïalam ka Seng u la ong, “ka Sorkar Jylla kam shym la lah ban pynbeit ïa ki kynrum kynram jong ka result Diploma in Elementary Education (D.El.Ed) kaba la shu sahteng mynta lah shi snem tam, hynrei phewse ka Sorkar Jylla ka ïalehkai pynban bad ka hok jong ngi ki nonghikai."

    “Lada kane ka Sorkar ka don shisha ka jingkitkhlieh balei kam leh ei ei halor ka result Diploma in Elementary Education (D.El.Ed) kaba ka la ïateh soskular bad ka NIOS ha kaba 7822 hajar ngut ki nonghikai kiba hikai ha ka kyrdan Elementary ki shah ktah mynta na ka jingleh thurmur jong ka NIOS bad lano kan sdang pat ban phah pyntbit ïa ki nonghikai kiba dang hap ban pyndep ïa ka Professional Qualification (D.El.Ed) ne ka ap haduh ba ka Sorkar Pdeng kan da pynmih hukum ban weng kam ïa ki,” bynrap shuh shuh u Bah Aristotle.

    U ong ruh ba u Mukul Sangma, Myntri Rangbah ka Jylla u la shu thok pylleiñ pylleiñ hapoh ka Dorbar Mang Tyngka ba dang shu kut shen jong ka Ingdorbar Thawaiñ ban pynkiew tulop shi spah na ka shispah ïa baroh ki nonghikai.

    “Ngi kwah ban shai kdar naduh u bnai bad u snem aiu ka Sorkar kan pyntreikam ïa ka jingpynkiew tulop, katno yn pynkiew haba u Myntri Rangbah u ong shispah na ka shispah,” ong une u Nongïalam ka MSSASA.

    Ha kaba ïadei bad ka jingdawa ki nonghikai 4th Teachers, u la ong, “balei ïa ki 1521 spah ngut ki 4th teachers kiba hikai ha ki SSA Upper Primary School la shu ieh beit ha ka jingsiew kaba tang T. 6000 hajar shi bnai naduh u snem 2013 haduh mynta, balei kine ki 1521 kim dei ki nonghikai, balei ka Sorkar ka shu kut tang ha ki jingkular ban pynkiew noh ïa ka tulop jong ki kumba la leh ïa kiwei pat hynrei shu heh tang ka kular ka kam pat ym ïohi haduh mynta.”

    “Kane ka jingsngap jar jong ka Sorkar Jylla ka pyni shaikdar ba kam kwah shuh ba ki nonghikai kin don ha skul bad pyndep ïa la ka kamram, hynrei ka pynbor ba ngin mih sha surok ban ïoh ïa la ka jong ka hok,” kynthoh u Bah Aristotle.

    Shwa ban pynwai ïa ka jingïalang, ki nonghikai ki la wiangding ruh ïa ka dur tyngshop jong u Mukul Sangma, Myntri Rangbah ka Jylla kum ka dak ban pynrem jur ïa ka bym pynurlong ïa ka kular ba u la khlei hapoh ka Ingdorbar dang shen.
Sha ka kyrdan College, mih ka sur na jingrakhe Jubili Rupa ka skul Kyntiew Shaphrang
13 April, 2017
Laitlyngkot, Ïaiong 10 : Ka sngi pynhap pyrda ïa ka jingrakhe Jubili Rupa jong ka skul Kyntiew Shaphrang Secondary, Laitlyngkot ka la pynmih ïa kawei ka sur, kata ïa ka jingdonkam ban kyntiew noh sha ka kyrdan College ïa katei ka skul kaba sdang mynshwa tang da 20 ngut ki khynnah skul ha u snem 1991.

    Kiba bun ki nongkren, kynthup naduh u Myntri ka tnad Public Health Engineering (PHE) Bah Prestone Tynsong ba dei ruh MLA barim ka thaiñ, nangta u MLA ka Sohra, Bah Titos Chynne bad kiwei kiwei ki la pynpaw ïa ka jingdonkam ban kyntiew kyrdan noh ïa katei ka jaka pule sha College.

    Na ka liang u Myntri haba kren kum u Kongsan u la ong, ba kim dei satia ban ap ïa ka sorkar ban sdang ïa ka College. “Peit ha Nongpoh, Mawkyrwat bad Sohra, hadien bun bun snem ba la seng ba ka sorkar ka sa ithuh ïa ki (kum ki Government College),” u la ong.

    Da kaba pynkynmaw ba ïa katei ka skul ruh la seng tang da ka jingnoh synñiang lang ki nongshong shnong hapoh ka jingïalam jong u sordar barim ka Elaka, (L) B Shabong, u Bah Prestone u la ong, “Lada don ka mon ym don kaba lah ban khang. Kiba ju bam kwai 500 tyngka lah ban ai noh 200 tyngka (na bynta jingdonkamka college) bad wat manga ba khlaiñ dih sikret ruh ngan pynduna noh na ka bynta ka college.”

    Ha kajuh ka por u la ong ruh ba katei ka skul ka don ha ka thup ba hakhmat eh ban ïoh ïa ka skim Asian Development Bank (ADB), kyrpang na ka bynta ki iing skul kiba paka bad kiwei ki jingdonkam kiban ïa hap katkum kane ka juk mynta.        Halor katei ka phang, u Bah Prestone u la ong ruh ba u long uba kloi ban treilang ryngkat ryngkat na ka bynta ban kyntiew ïa ka thaiñ baroh kawei.

    Ha kane ka sngi, u Myntri u la ïaroh ruh ïa ki nongseng kiba dei ki nongsynshar shnong kiba la ïohi jngai ïa ka jingdonkam ka jingnang jingstad na ka bynta ka bit ka biang jong ka lawei ki khun ki kti.

    “Ki dkhot ka Managing Committee ki lah ban wan kynduh ïanga namar ka vocational course kadei ka lad aikam ïa kito kiba donsap, kaba wat naduh ka sorkar pdeng haduh sorkar jylla ki shimkhia bha,” u la bynrap biang.

    U MLA ka Sohra pat u la ong ba kam don jingeh lada na ka liang ki nongmihkhmat, nongsynshar shnong bad ki paidbah ki ïa tylli lang ryngkat bad ka managing committee ban sdang ïa ka college. U la ong ruh ba hadien 25snem ka jingtreilang, ka skul ka la kiew arted kumba long mynta, kumjuh kan long ïa ka college lada ïa trei lang.

    Ha kane ka sngi, u Myntri u la ai mynsiem halor ka jingmaitphang jong u principal katei ka skul halor ka jingdonkam ban sdang noh wat ïa ki ‘vocational course’, ne ka jingai jinghikai pyntbit ïa ki samla ba kin lah ban sengkam sengjam khnang ba kin lah ban ieng ha la ki jong ki kjat. “Ka sorkar kam lah ban seng ITI haman laki jaka, kumta dei lyngba ki skul bad ki jaka ai jinghikai, ba ka sorkar lyngba ka tnad Labour ka ju kyrshan ban pynlong ïa kum kitei ki prokram,” u la ong.

    Kiba bun ki nongkren ki la ïathuh ruh ïa kiba bun ki jingeh halor ki jingïaid lynti jong ka skul tangba ki jop lut ïa kitei baroh da ka jingïatrei lang ryngkat ryngkat.

    Ha kane ka sngi la ïoh ruh ïa ka jingkren na u Principal ka skul, Babu LH Shabong, nangta na u Sirdar ba dei ruh president ka Managing Committee bad kiwei kiwei ha kaba la pynphuh da ki jingshad tynrai, ki jingrwai, ki jingshad, ki jingsam khusnam, ka jingpyllait ïa ki thup sah kynmaw bad ruh ka jingïathuh ïa ka histori lyngkot jong ka skul na ki khynnah skul barim ha ki sur jingrwai.

    Nalor ki nonghikai bad ki khynnah skul, la donlang ruh u MDC ka Sohra Bah Donevan Wahlang, MDC ka Langkyrdem Bah Jansing Tynsong, Bah Gavin Mylliemngap, ki Rangbah Shnong bad Rangbah Dong jong ka Elaka, ki nonghikai na kiwei ki skul bad kiwei kiwei.    La pynkut ïa katei ka jingrakhe da ka jingpynhiar noh ïa ka lama jong ka skul, da u Kongsan.

Byrthen u Myntri bym poi ki ophisar : Ha kane ka sngi u Myntri u la pynpaw ruh ïa ka jingbymsngewtynnad halor ka jingbym poi lang ki ophisar ka tnad pule puthi ha katei ka jingrakhe. “Kane ka bym lah ban long, ngan sa rah ïa kane ha ka sorkar,” u la ong da kaba bynrap ba ha ka jingshisha kitei ki ophisar jong kito ki tnad ki dei ban don lang ha katei ka sngi.

Imat ka Ishu bam dohmasi ka long mat         kaba eh tam ïa ka BJP ha Meghalaya    
S.N. Syiemlieh,Ex-Acting Sirdar Dwara            Nongtyrnem Sirdarship
13 April, 2017
             Lym kumta balei kan hap ban da kynthoh kat haduh ki lad pathai khubor, ban ong: Ynnai pynbor khang bam dohmasi. Kane baroh ka thew beit tang kumno ban pynthame bad pynbieit ha ka Election 2018 Kum uwei na ki Riew Rangbah Trai Shnong ka Jylla Meghalaya. Nga kren da kaba shai haba da lei lei phin nym lah ban pynbor lane khang ïa ki paid nongshong shong shnong ka Jylla Meghalaya, u Khynriam, u Pnar, u Bhoi, u War, ban ong phim bit ban bam doh ïa ka Masi, naba naduh ki longshuwa manshuwa ki la pynlong kum ka Riti ka Dustur ban bam doh, ym tang ïa ka doh Masi, hynrei ïa baroh ki jait doh u Khasi u ju bam, lait tang ïa ka doh briew te ym pat ju ïohsngew ba u Khasi un bam.

    Hynrei kumba long u thie u khar rithor pat katba kum ka riti ka dustur ka jong u kim ju bam doh la ka long ïa kano kano ka jaid doh kim ju bam. Ha baroh ki Jylla ka ri thor, lait tang ki Musalman kiba bam doh. Namarkata kan shem jingeh shikatdei ïa ki Nongïalam ka BJP hangne hapoh ka Jylla Meghalaya naba ha baroh ki bynta ka don ka jingïapher.

    La ka long ha ka ktien ka thylliej, la ka long ha ka bam ka dih, la ka long ha ka riam ka beit, la ka long ha ka jait ka kynja, ka shongkha ka shongman.

    Ki Nong Meghalaya haba ïathoh shongkurim, u Rangbah u hap ban leit sha ïing ka kynthei, katba u thie u Dkhar Rithor pat haba ïakyntiew kurim u Rangbah u leit shim ïa ka kynthei bad wanrah sha ïing la jong, ym tang katta u da pynkylla bad jait bad khong ha ka jait la ka jong (Kpa). Katba ngi ki Nong Meghalaya te em, dei hi ka kynthei ka ban bat ïa la ka kur, ka jait ka kynja.

    Te haba haduh katne ka don ka jingïapher, hapdeng, ki jylla rithor bad jylla rilum Meghalaya jong ngi, phi tharai ban ong kumba la ïohi ha ki lad pathai khubor:- Ba ki nong Meghalaya kin kyrshan tylli ïa ka BJP ha u 2018: Ha nga hi ngam sngewlah ngeit ïa kane ka jingong. Kane ka dei tang ka nia election ban pynthame ïa ki paidbah Nongkyndong ka Jylla Meghalaya. Nga ong da kaba shai, kane kam dei shuh ka por juk maw hynrai hapoh ka jylla Meghalaya hi nga lah ban ong ki la kham shemphang ki paidbah Nongkyndong ban jied ïa ki Nongmihkhmat sha ka Dorbar thaw aiñ ka Jylla Meghalaya ban ïa ki nong sor, ki paidbah nongkyndong ki dang bat ïa ki rukom, ki riti ki dustur. Katba ki nongsor pat naba ki la ïa kyrsum ktieh, ïa khleh jaktung naduh u laiphew jait bynriew u la ïa kyrsum ktieh lang hapoh Sor Shillong, ym ithuh shuh uno u Ri thor lane uno u riewlum, uno u Khasi, uno u Dkhar.

    Namarkata, ha nga hi watla ka lad pathai khubor ka ong:- Ba ki paidbah ka Jylla Meghalaya kin ai ka jingkyrshan kaba pura ïa ka BJP ha u 2018, ha nga hi te em ngam lah ban ngeit ïa kane haba da lei lei ruh kan nym lah ban long. Ngin sa ïa peit ïa u soh u ban mih ha u 2018 kan nym slem shuh ka por. U Riewpule bniah ïa ka Jylla Riewlum Meghalaya.
Hato ka UDP ka bud ïa ki nongrim treikam ka BJP; kylli u Dr Mukul
“Bishar bniah ïa ki nongrim ba phi ieng ko seng riewlum”
12 April, 2017
Shillong, Iaiong 11 : U Myntri Rangbah ka jylla u Dr Mukul Sangma mynta ka sngi u la kyntu ïa ki seng saiñ pyrthei riewlum ba kin da bishar bniah bin ba bin ïa ki nongrim ba ki ïeng ban ïa kaba suri kup snieh langbrot.

    Kane ka jingkren jongu ka long halor ka jingsngew khia ïa ka jingshim rai ka sorkar NDA ba ïalam da ka BJP ban rakhe ïa kata ka Digital India Day ha ka Good Friday kaba dei ka sngi ba kyrpang tam ba ki Khristan ha baroh kawei ka ri ki rakhe ïa ka Sngi jingshah iap jong u Trai Jisu halor ka Diengphna.

    “ Ka la pynkhih ïa ka mynsiem bad jingmut jongnga ban ai jingmut ïa ki paralok na ki seng riewlum bakin bishar bniah halor ki nongrim ba ki ïeng”. U la ong kumne namar u sngew kyndit ban ïohi ïa ki jingmih khubor na kawei ka seng riewlum kata ka UDP ba ka sngew biang ban ïatrei lang bad ka BJP namar kidei kiba ïahap jingmut bad ïadei bha ki rukom treikam. Halor kane u la ong kumno ka UDP bad ka BJP kin ïatrei lang?.

     “ Hato ka UDP ka bud ïa ki nongrim treikam ne ki agenda jongka BJP? U Dr Sangma u la ong kumne ruh halor ka nongrim ba uwei na ki nongïalam ka UDP u la pynpaw ba ka BJP ka dei ka party kaba biang bad sngew ïahap jingmut ban ïatreilang tangba u Dr Sangma u la ong ha ka juh ka por pat la kynthoh pyrshah ïa ka jingkhang pyniap bad bam doh masi ha kiba bun ki jylla”

    “ Haba kumne kumno kata ka BJP kan long ka party kaba biang bad ban pdiang da ka UDP kaba dei ka seng riewlum. La ka long kumta ka UDP ka dei ban pynshai sha ki paidbah ba ka don ki juh ki agenda kum ki jongka BJP, lym kumta balei kin shu thok shu shukor ïa ki paidbah ka jylla” ong u Dr Mukul.     U la ong “ Ka long kaba ma ban ïoh sngew ba ka UDP ka lah ban pdiang bad ïatrei lang bad ka BJP kaba mut ba ki riam thok ne ki long kum ki suri kup snieh langbrot ïa ki paidbah namar ha ka kyrteng jong ka seng riewlum la pynbieij ia ki paidbah katba ki agenda treikam ki long kum ki jong ka BJP hi”.

    Haba phai sha ki jingjia kiba jia ha kylleng ka ri, u myntri rangbah u la ong “Haba ka BJP ka la khlaiñ ngi la tip lypa ba kine kiei kiei baroh kin jia namar la dep thoh lypa ïa ki dak ha ki kynroh”.     Kin dang don bun ki jingjia ba ki paidbah kin ïohi sa ïano pat kin wanrah kum u President ka India, ïano kin dang pynlong Chief Minister ha ki jylla namar khlem da bishar bniah kiei ki ban long nongïalam kumno ka jinglong jongki hynrei la shu kyntiew beit sha ka shuki kumba la jia ha Utter Pradesh.

    Shuh shuh haba kynthoh ïa ki mat treikam ka BJP u la ong “ Hato mynta ngi la long kum ka Pakistan namar kumba paw ki dak ki shin ngi la iaid sha kata ka lynti da kine ki kam kiba la paw mynta. Ki la sdang ban sei kawei ka card hadien kawei pat na ka shadem jongki.
Pyrshah ka sorkar MUA ba rai ka NDA ban rakhe ïa ka Digital India Day ha ka Good Friday
12 April, 2017
Shillong, Iaiong 11 : Ka sorkar Meghalaya ka la pynpaw ka jingpyrshah jur halor ka jingshim rai ka sorkar NDA ba la ïalam da ka BJP ban rakhe ïa ka Digital India Day ha ka Good Friday kaba dei ka sngi ba kyrpang tam jong ki paid Khristan.

    Haba ïakren bad ki nongthoh khubor mynta ka sngi u Myntri Rangbah u Dr Mukul Sangma ula ong “ Ka sorkar Meghalaya ka la rai ban nym ïashim bynta ha katei ka prokram kaba mut ban pynthoh bria ïa ka jinglong laitluid ka jingngeit niam ha ka ri baroh kawei”.

    “ Ngan thoh da lade sha u Myntri Rangbah duh ka ri u Narendra Modi namar ka long kaba donkam ba ngan pynpaw ka jingsngew khia jur na ka bynta ki paidbah jongka jylla khamtam ki khristan bad ïa kane ka thaiñ hi baroh kawei namar kiba bun ki Khristan ki don ha kane ka thaiñ shatei lam mihngi ka ri India” ong u Dr Mukul Sangma.

    U la ïathuh ba ki heh sorkar ki la dep pyntip sha u Secretary ka Union Cabinet ba ka sorkar Meghalaya kan nym ïashim bynta ha katei ka prokram.

    Haba ther tyngeh ïa ki nongïalam ka sorkar NDA,u Dr Mukul u la ong haba phai sha ki prokram jongka sorkar pdeng ki long barobor kiba pyrshah ïa ka riti synshar jongka ri namar ym don jingniew shuh ïa

ki rit paid la ka dei ki jaidbynriew ne ka niam ruh. “ Ngi hap ban bishar bniah bad kylli don aiu ha lyndet jong kane ka jingpynbna ha ki sngi ba kyrpang jong ki paid Khristan. Namar ïa ki tarik jong ka Khristmas bad Good Friday la dep buh dak saw ba ki dei ki sngi kyrpang ne sngi shuti hynrei ha ka Sngi Khristmas la rai ban rakhe ïa ka Good Governance Day bad mynta pat ïa ka Digital India Day ha ka Good Friday. Hato kane kam dei ka jingthmu ban ïuhroit ïa ki rit paid da ka BJP kaba ïalam ïa ka sorkar NDA, ong u Dr Mukul.

    U la ong ba kum kine ki rai kin wanrah ïa ki jingeh ïaka ri hadien habud kaba ktah wat ïa ka jingshong suk shongsaiñ bad jingïalong kawei jong ki jaidbynriew ha ka ri baroh kawei. “ Kane ka long kumba ai sboh pynban ïa u symbai jong ka jingïashun ïapait ïapra ba un nang san bha.

    Lah ban pynkynmaw ba ha katei ka jingrakhe ïa ka Good Governance Day ha ka Sngi Khristmas ruh la kyntait ban ïashim bynta da ka sorkar Meghalaya ha u snem ba la dep.
Sdang ka FKJGP da ka ‘Socio-Economic Movement’ ban ïakhun pyrshah mynder ha Jylla
12 April, 2017
Shillong, Ïaiong 11: Ka Federation of Khasi Jaiñtïa & Garo People (FKJGP) hynne ka sngi kala pynsdang ïa ka ‘Socio-Economic Movement’ ban kyrsiew thïah bad ban pynkupbor ïa ka Jaidbynriew ha kaban ïakhun pyrshah ïa ka jingwan rung kyrthep ki Bar Jylla bad Mynder Ri hapoh ka Jylla.

    Ka FKJGP kala pyllait paidbah ruh ïa ka kot lyngkdop (Concept Note) bala ai kyrteng ‘Ka Jingkieng Diengjri’-kaba kdew ïa ka Jingshemphang, ka Jingïashah, ka Jingkitkhlieh, ka Jingskhem bad ka thong ban kyntiew ïa ka ïoh ka kot lem bad ban tei ïa ka Imlang Sahlang jong ka Jaidbynriew.

    Ïa kane ka kot lyngkdop la pyllait paidbah da uwei u Nongtreikam lajong ba pawnam ka Jylla u Bah Honsen Lyngdoh ha ka jing ïalang bala pynlong ha Dinam Hall, Jaïaw ha ka jingïadon ryngkat ki arngut ki President barim ka Seng u Bah Emlang Lytan bad u Bah Joe Marweiñ bad kiwei kiwei ki Nongïalam Sengbhalang kynthup ka NESO, KSU bad RBYF.

    “Ka Socio-Economic Movement ka dei ka movement jong ki paidbah bad ka dei ka lynti ba thymmai ban ïakhun pyrshah ïa ka jingwan tuid kyrthep ki Bar Jylla hapoh kane ka Jylla jong ngi” ong u Bah Wellbirth Rani, President ka FKJGP haba kren hapoh ka jingïalang.

    Ka FKJGP ka dei kawei na ki Sengbhalang ba khlaiñbor ka Jylla kaba la ieng ban dawa ha kaban pyntreikam noh da ki aiñ ki kyndon ba pyrrkhing ban tehlakam ïa ka jingrung kyrthep ki Bar Jylla bad ki Mynder ri.

    U Bah Wellbirth Rani ula ong ba lada kane ka Movement jong ka FKJGP ka long kaba jop, ka Jylla kan nym donkam shuh ban dawa wat ïa ka Inner Line Permit (ILP).

    Shuwa kane, u Bah Wellbirth ula ong ba ka jingïakhun pyrshah mynder kala sdang naduh u snem 1979 hynrei kane ka jingïa khih kala shu long tynneng bad long tang ka rukom namar ngi klet ban pynkhïah ïa ki daw tynrai jong kane ka jingeh. U ong “Haba bishar bha (post mortem) ïa ka jinglong jingman jong ka Jaidbynriew, ka kyrdan ba ka don bad kiwei kiwei, kala pynlong ïa nga ban hap pyrkhat thymmai”.

    U Bah Wellbirth u ong ba ka por kala dei ba ka Jaidbynriew kan hap kyndit thïah noh na ka jingleh bakla baroh, da kaba ai nuksa halor ka jingaiwai ïing sha ki Bar Jylla bad ka jingailad ba kin knieh ïa ka kamai ka kajih nalor kiwei kiwei. U ong “Lada ym don mano mano ruh ba kwah ban aiwai ïing ha ka dor kaba heh, ngi lah ban nym donkam satïa ban buh wat ïa ka Entry bad Exit Point”. Kat kum ka jingong jong u, “Dei ma nga maphi kiba khot ïa ki Bar Jylla ban wan sha kane ka Jylla. Ngi kloi ban jaka sah, ai dukan ba ki shong....Ka dei ka jingshisha ba kam dei satïa ka Sorkar Jylla kaba khot ïa ki Bar Jylla ban wan buhai shnong hangne”.

    Haba ban jur ïa ka jingdonkam ban trei beit ïa kano kano ka kam khlem ka jinglehraiñ, u Bah Wellbirth ula ong “Ka por kala dei ba ki briew jong ngi ba kin sdang ban trei hi noh ïa kino kino ki kam khnang ba kum ka Jaidbynriew kan lah ban knieh noh ïa ki kam ki jam na ki Bar Jylla”.

    Haba kren ha kajuh ka sur, u General Secretary Ban Dundee C Khongsit ula ong “Lada ki briew jong ngi hi kim lah ban trei shitom, kan nym don jingmut satïa ban don ïa ki Aiñ ki kanun ban tehlakam ïa ka jingrung ki mynder”. U ong ba lyngba kane ka Movement, ka FKJGP kan long kum ka nongïarap bad ban btin lynti ïa ki samla khlem kam khlem jam ba kin lah ha kaban ieng hala ki jong ki kjat.

    Haba pynpaw ïa ki jingshem jong ka jingwad bnïah jong ka Seng halor ka lad ïohkam ïohjam ha Jylla, u Bah Dundee ula ong ba ka Jylla ka donkam haduh 1.50 lak kilo ka doh masi ha ka shitaiew, 2 lak kilo ka doh syïar ha ka shitaiew, 1.16 lak kilo ka dohsnïang ha ka shitaiew bad 7.2 lak tylli ki pylleng ha ka shitaiew.

    “Hynrei sngewsih ba ngi dang hap shanïah na shabar ka Jylla. Kane ka dei kawei na ki lad ïohkam ïohjam bad kaban kyntiew ïa ka ïoh ka kot” ong une u Nongïalam haba pynpaw ba ka Seng FKJGP ka dang ïai pyrshang ban wad ïa ki lad ki lynti kumno ba ki briew jong ngi kin lah ban ieng hala ki jong ki Kjat. Kiwei pat kiba la ai jingkren ha kane ka sngi ki long u Bah Honsen Lyngdoh, Bah Emlang Lytan, Dr marco Mitri bad kiwei kiwei. Shuwa kane ka jingïalang, ka Seng kala pynlong ïa ka jingïaid Rally da ki kali kaba la sdang naduh ka Ophis treikam jong ka Seng na Mawlai Motsyïar bad ïaid lyngba ka Polo-IGP Point, Barik Point-Motphran bad la pynkut ha Dinam Hall, Jaïaw.
Shah beh ki Mishoneri na India, thoh u Bah Pala sha u Prime Minister
12 April, 2017
Shillong, Ïaïong 11: Lai ngut ki Mishoneri kiba la sah da ki phew snem ha India bad trei na ka bynta ka bha ka miat ki paidbah baduk, ki la shah beh ha ka sorkar India, ha kaba ïa ka Visa (ka jingai jingbit ban sah ha India) ym shym la pynthymmai shuh bad la bthah pynban ïa ki ban mih shi syndon na kane ka ri.

    Kine ki laingut ki Mishoneri ki long u Father. Ignacio Galdos Zuazua, u nong Spain uba la wan sha India naduh ka snem 1951 kum u Mishoneri ban trei bad ka Jivan Jyoti Society ha Gujrat. Ka Visa ba la ai khatduh da ka sorkar ka long ha ka 11 tarik u Risaw 2015 bad kut haduh ka 11 tarik u Risaw 2016. Une u la pan ban pynthymmai ïa ka Visa jong u, hynrei ka sorkar ka la kyntait bad la bthah pynban ïa u ban mih noh na India.

    Kawei pat kadei ka Mishoneri kynthei, ka Sister Laurel Judith Seaton na Australia kaba la wan sha India naduh ka snem 1975 kum ka nongtrei kam bhalang bad ka Missionaries of Charity ha Bihar. Hynrei wat hadien 42 snem ba ka la shakri hapdeng kiba duk ba suk ha Bihar, ka sorkar u Modi ka la bthah ia ka ban mih noh na India, khlem ki daw kiba biang.

    Uwei pat udei u Aurele Andre A. Brys, u nong Belgium ba la sah ha India la 51 snem. U trei kum u nongïasyllok bad ka Ranchi Jesuit Society. Une ruh kumba long kitei ki arngut u la shah btah ban mih noh na India, da kaba ka sorkar ka la kyntait ban pynthymmai ïa ka Resident Permit jong u.

    Halor kane ka jingleh ka sorkar u Modi ïa kine ki Mishoneri Khristan, u MP ka Shillong u Bah Vincent H. Pala, u la thoh sha u Myntri Rangbah duh ka ri, u Narendra Modi ban pynpaw ka jingsngewkhia halor kane ka jingjia, kaba long ka jinglehbeiñ ïa ki Mishoneri kiba la trei na ka bynta ka bha ka miat jong ki paidbah. U Bah Pala, u la kyntu ïa u Modi ban tuklar ïa kane ka kam bad ban pynthymmai biang ïa ka Visa bad Resident Permit jong ki.
Pynlong ka MVSA ia ka jingai jinghikai ia ki nongri jingri
12 April, 2017
Shillong, Iaiong 11, 2017: Ka Meghalaya Veterinary Services Association, East Khasi Hill District Unit ha ka 7 tarik Iaiong 2017 ka la pynlong ia ka Farmers Workshop ne ka jingai jinghikai ia ki Nongri Jingri ha ka shnong Thangsning ha kaba la ia shimbynta da ki 200 ngut ki paid nongri jingri ka thain kiba la wan na Umtong, Umsham, Laitdiengsai, Nonghulew, Jatah, Nonglyer, Mynriah, Thangsning, Nongdaneng bad na Maitshaphrang SHG bad World Vision, Rableng.

    Ha katei ka workshop la iadon ryngkat i kongsan, i Dr.B.K.Mawthoh, Joint Director (Admn), A.H & Veterinary Department, Meghalaya, i Bah T.Nongkhlaw, Sordar Shnong ka Thangsning, i Dr.W.M.W.Khongwir, Vice President ka MVSA Apex Body bad ki dkhot jong ka MVSA East Khasi Hills Unit.

I Bah T.Nongkhlaw, Sordar Shnong ka Thangsning i la ai khublei ia ka Association ba ka la ibit ban wanrah ia kane ka prokram ha Thangsning ha kaba bun ki paid nongri jingri ki don. U la iaroh ruh ia ka jingshakri ka Veterinary Aid Centre kaba don ha Thangsning bad i la kyntu ia ki bor ba halor ban kyntiew noh ia ka khnang ba kan nang lah ban ai ka jingshakri ba kham bha. Ha ka jingkren jong i Dr.W.M.W.Khongwir, i la pynshlur ia baroh ki nongri jingri ban trei shitom ha kane ka kam bad i la kdew ia ka jingdonkam ban pyniar ia ka kam ri jingri namar haduh mynta ka jylla jong ngi ka dang wanrah beit nabar ka jylla ia ka doh ne pylleng.

    Ha ka jingkren plie i kongsan i la iaroh shikatdei ia ka MVSA East Khasi Hills Unit kaba la shim khia ban pynlong ia kane ka prokram ha ka shnong Thangsning kaba long kawei na ka shnong ba bun ki nongri jingri. I la kyntu ia baroh ba kin ia trei shitom ha la ka kam kaba ai ka lad kamai kajih. Lyngba ka jingmang pisa ka sorkar kum ka lad jingiarap la lah ban pynlong ia kane ka workshop ha kane ka jaka bad i la kyntu ruh ia ki paid nongri jingri ba ki dei ban nang trei shitom shuh shuh ban kyntiew ia ka ioh ka kot jong ki.I la ong shuh shuh ba ka phang halor ka jingai kpa ne AI ha ki sniang ka long ka lad ka kabu ia ki nongri sniang ban pynduna ia ka jinglut jingsep ban ri niang kpa. I la ong ruh ba ka sorkar shen kan sa pyntreikam noh ia ka Livestock Mission ka ban long ka jingmyntoi kaba bun ia ki paid nongri jingri.Kum ki nongri jingri ki donkam ruh ia ka jingshemphang ban ri ia ki jingri ban wanrah shibun ka jingiohnong kum ki syiar Kuroiler ne kita ki dual purpose bird ban ri bad kha pylleng bad bam doh. I la pynshlur shuh shuh ia ki ba ka iew ka don beit ban pyniaidiew ia ki mar jong ki la ka long ka doh, ka dud ne ki pylleng.

    Hadien la bteng da ka bynta kaba ar ha ka Technical Session ba la pyniaid da i Dr.(Miss)P.Passah, Executive member ka MVSA, East Khasi Hills Unit, la ioh ia ki jinghikai ha kaba i Dr.Lofty Tyngkan, A.H & Veterinary Officer, ICDP, Upper Shillong i la batai bniah da ka power point presentation ia ka rukom ri ia ki sninag bad ka rukom ai kpa bathymmai ha ki sniang ba la tip kum ka Pig Management with special reference to Artificial Insemination ba la sdang mynta hangtei ha ICDP, Upper Shillong bad ka la pynhun jrut ia baroh ki paid nongri jingri kiba la ioh ka jingbatai ba bniah bad ruh ban ioh jingpynshai ia ki jingkylli jong ki. Ki paidbah mynta kim dei ban khuslai shuh nangno yn ioh niang kpa ban pynshongkha ia ki niang kmie jong ki hynrei kidei ban shim ia kane ka kabu ksiar ba ka sorkar ka la wanrah sha ki paidbah.

    Nangta la pynbud da ka jinghikai kumno ban ri ia ki Masi Ai-Dud ne ka Dairy Management ha kaba i Dr.(Mrs)S.Nongbet, A.H & Veterinary Officer,IDP, Upper Shillong i la batai bniah lyngba ka power point presentation ia ka rukom ri ia ki Masi dud da ka rukom ka jingstad saian ba mynta. Ka jinghikai jong i ka la pynkhih jingmut ia ki nongri jingri ban sdang ban ri noh ia ki masi dud ym ban shu hun ban ri tang ia ki masi local ne masi shnong namar don ki jaid masi dud kum ki Holstein Friesan kiba iahap bha bad ka jinglong ka jaka ha ri Khasi Jaintia jong ngi.

    Khatduh, la ioh sa kawei pat ka jinghikai kumno ban ri ia ki Syiar da ka jingmut ban trei ia ka kum ka kam business ne ka Poultry Farming as an Enterprise ha kaba i Dr.M.Tyngkan, Sr.A.H & Veterinary Officer, Manager Poultry & Pig Farm Mawryngkneng lyngba ka power point presentation i la batai sani bha ba kumno ma ngi ruh ngi lah ban ia kiew lang ha ka kam ri syiar kumba long lem kiwei ki nongri syiar sha ri thor kaba pynlong ia ka ri India ban long kawei na ki ri ba paw khmat ban pynmih pylleng bad doh syiar. I la pynshai shuh ba kumno ngin rat diengkhong ia ka jingjaituh, ka jingartatien bad ban pynduh jait ia kawei ka jingpang kata ka jingpang Ap ba balei ngi ju mlien ban buhteng ia kiei kiei; wat ban ri syiar ngi dang buhteng bad da kumne ngin ym sdang shuh lano lano ban ri syiar ha ka rukom ba ngin iohnong.

    Ha kaba kut la ioh ia ki kyntien ai khublei bad sngewnguh na iwei na ki nongri jingri bad na i Dr.B.K.Blah, Secretary, MVSA East Khasi Hills Unit. (MIPR).
Da ka ‘Supplementary FIR’ mudui u Bah Michael pyrshah ïa u MLA ka West Shillong
12 April, 2017
Shillong, ïaiong, 11: U Bah Michael Pakynteiñ, u nongshong shnong ka Lower Mawprem, Shillong mynta ka sngi baar u la mudui biang sa kawei ka ejahar ‘Supplementary FIR’ sha u K.S Kropha, Chief Secretary ka Jylla, hadien ba u ladep mudui ïa ka ejahar banyngkong eh pyrshah ïa u Bah Paul Lyngdoh, MLA ka West Shillong h aka 22 tarik, u bnai baladep.

    U Bah Michael ha ka ejahar ba u la mudui nyngkong eh sha u Chief Secretary ka Jylla u la kynnoh ba u Bah Paul Lyngdoh u la pyndonkam ïa ka pisa paidbah na ka skhim Special Urban Work Programmes (SUWP) hadien ba la lap lyngba ka RTI ba la pan na ka ophis jong ka Shillong Municipal Board (SMB).

    Ha kane ka ejahar ba la mudui biang mynta ka sngi baar, u Bah Michael u la kyrpad ïa u Chief Secretary ba un thung ïa ka jingtohkit ïa ka jingpyndonkam bakla ïa ka pisa paidbah bad ka jingïadonkti u Bah Olson Syiem, Syiem Enterprise bad kiwei kiwei halor ka jingleh thok ban ïoh sei tuh ïa ka pisa T.73, 25,700 lak kaba dei ka pisa u paidbah.

    Haba pynshai halor kane ka ejahar mynta ka sngi, u Bah Michael u ong, “hadien ba la ïoh ïa ka jubab RTI na ka ophis ka Shillong Municipal Board ba ïadei bad ki kam pynroi jong ka 18-West Shillong Constituency, la lap ba ka kyrteng Syiem Enterprise ka dei kaba suplai ïa ki tiar naduh ki Computer, shuki, gas burner, kor suhjaiñ, tin sop ing, pela bad peris bad kiwei kiwei lyngba ka MLA Scheme kiba la kot T.73, 25, 700 lak ha kaba ïa ka pisa la pyni ba ladep siew sha ka Syiem Enterprise.”

    “Ynda la bishar bniah ïa ki Cash Memo jong ka Syiem Enterprise, la lap ba ki don ar tylli ki number ka mobile phone ba la thoh ha ka Cash Memo, ha rusit (money reciept), Bills bad Quotations. Uwei u number u dei 9863097030 bad 9863097658. Hadien ba la bishar bniah la lap ba une number u dei ha ka kyrteng u Bah Olson Syiem (9863097030) bad uwei pat ha ka kyrteng Danny Syiem (9863097658),” la ong shuh shuh u Bah Michael ha kane ka ejahar.

    “Hadien ka jingwad bniah la lap ba u Bah Olson Syiem u dei u shakri Sorkar uba trei ha ophis ka DIPR bad na u number 9863097658 la lap ba la rejistar ha ka kyrteng u Bah Danny Syiem kum u Govt. Approved Supplier.,” ong u Bah Michael bad bynrap, “u TIN No.17030873088 ba la thoh wat ha ka Quotation hadien ba la tohkit na ophis ka Sales Tax bad na ka Website jong kane ka ophis um don satia. Namarkata, kane ka pyn suba ba une u number u dei ba la shu pyndonkam thok da ka Syiem Enterprise.”

    “Ka long kaei kaei kaba be-aiñ lada u Bah Olson Syiem un long ruh ha kajuh ka por kum u shakri Sorkar bad kum u suplai tiar bad ka ophis DIPR ka dei ban pynshitom ïa u,” ong u Bah Michael.

    U Bah Michael u la kynnoh ruh ba u Bah Olson Syiem u dei u nongthep vote ka North Shillong Constituency katkum kaba paw na ka Voterss List uba la soi ïa ki Cash Memo, Quotation, Bills bad Reciept Book ha ka kyrteng Syiem Enterprise. “Ha ka jingwad bniah la lap ba ka Syiem Enterprise ka don shisha bad katba u TIN No u dei da uwei pat bad khlem da thoh satia haka Cash Memo kumba la ïoh pdiang lyngba ka jubab RTI na ka ophis Shillong Municipal Board,” la kynnoh u Bah Michael.

    U Bah Michael u la kynnoh ruh ba ki tiar ba la suplai da ka Syiem Enterprise ba kot haduh T.73,25,700 lak ka dei ka kam thok bad ka jyrsieh bamsap kane ka kynhun ka la thmu ban shu leh lyndet khnang ban shu ïoh sei be-aiñ ïa ka pisa u paidbah.
Yn ïoh ïa ka sorkar ba skhem shuh shuh ha u 2018 kob u Dr Mukul
12 April, 2017
Shillong, Iaiong 11 : U Myntri Rangbah ka jylla u Dr Mukul Sangma u la kob ba ka Congress kan wanrah ïa ka sorkar kaba khlaiñ bad ba ïaineh shuh shuh ha ka jylla hadien ka elekshon 2018.

    “ Ngin ïoh ïa ka sorkar kaba skhem kaba lah ban wanrah ka jingpynkylla dur shuh shuh ïa ka jylla Meghalaya bad kane ka jylla kan long kum ka nuksa ïa kiwei ki jylla ha ka ri” ong u Dr Mukul Sangma.

    U la kular ruh ba ka Congress kan pyndep lut ïa kiwei ki kular kiba ka la khlei sha ki paidbah ha ka por elekshon bad ki nongrim treikam jongka sorkar MUA-II ki long halor ka manifesto jongka party hi wat hapdeng ki diengpynkiang kiba bun bah.

    Halor ka jingpynkhreh ïa ka Elekshon, u Dr Sangma u la ong ka long ka rukom ba ka Congress kan hap ban ïakhun pyrshah ïa ka BJP namar lait na ka Congress ym don kiwei pat ki party kiba lah ban ïakhun ne ïa ai reng ïa ka BJP. “ Nga tip shai ba kin pyrshang kat lah kat ïai ha kane ka jylla hynrei ka Congress ruh ka long kaba la pynkhreh lypa” ong u Dr Mukul.

    Lada phai sha ka ri hi baroh kawei, u la ong “ Lada ka Congress ka tlot, ka BJP kan ïai khlaiñ tang katta ngin sa ïohi shuh ïa ki dak ba la thoh lypa ha ki kynroh. Namar tang shu tlot ka Congress ka lawei jongka ri ka don ha ka jingma kumta u la ong ka Congress kaba la synshar ïa ka ri naduh mynshwa haduh mynta bad dei na ka jingsynshar ka Congress ba ka long kumne kumba long mynta kan ïai ïakhun tyngeh bad kan nym ran dien da lei lei ruh namar ki paidbah kin sa ïohi bad kin sa sngewthuh hi”. U la ong ruh ïa kine ki agenda ba rieh jongka BJP dei ban wad bniah bad sei madan ryngkat ka jingpynsngewthuh sha ki paidbah ïa ka lawei jongka ri.

    U la ong ka jingphai sha kane ka thaiñ shatei lam mihngi kam mut ba ka peit ban ïoh tang ïa ka jingsynshar hynrei ka thong ka long ban pynthame ïa ki paidbah ka ri ba ka BJP ka dei ka party kaba biang namar wat ki paid ka thaiñ shatei lam mihgi ruh ki la pdiang ïa ka. Na kata ka daw ba ki nongïalam ka BJP na kane ka thaiñ ruh ki ïaid iew bha namar ka thong jongka BJP ka long da kumwei pat na shalyndet.

    Haba phai sha ka Nagaland, u la ong ki nong Meghalaya kim dei kum ki Naga, namar ki nong Meghalaya ki kwah ïa ka roi ka par, ka sorkar kaba skhem bad ka jingsynshar paidbah kaba shisha.

    Halor ka jingkynthoh jong u Myntri Rangbah ka Arunachal Pradesh ba u la rung sha ka BJP namar ba ka jylla kam don pisa, u la ong “ Kaei kaba ka riti synshar ka la buh bhah, hato ngi dei ki nongkhrong haba la buh bhah buh bynta iangi.Lada ong ba tang namar ka sorkar ha New Delhi ka dei da kawei bad hap noh ban pyndem tdong noh, kata ka mut u ( CM ka Arunachal Pradesh ) u dei u nongïalam u bym don u bud lum, hynrei ka Meghalaya kan nym pyndem kan ïaid shakhmat bad kan nang kiew namar ngi bit ngi biang bad ngin pyni ka nuksa ïa kiwei ruh”.
Hap hiar shuki u CEM ka GHADC ba shah pynbor ha ka kurim bad ki khun
12 April, 2017
Shillong, Iaiong 11 : U Myntri Rangbah ka jylla u Dr Mukul Sangma u la ong ba u Chief Executive Member (CEM) jong ka Garo Hills Autonomous District Council (GHADC) u Denang Sangma uba ïalam ïa ka Executive Committee (EC) ba la ïalam da ka NPP u la hap ban hiar shuki namar ka jingshah pynbor ha ka kurim bad ki khun hadien ba la pdiang bad mynjur ïa ka Garo Customary Law Bill kaba pyrshah ïa ki khun jongu hi. Namar la ïathuh ba ka kurim jongu ruh kam dei ka Garo paka.

    Ha ka jingshisha ka jingwanrah ïakatei ka bill ka long pyrshah ïa u Dr Mukul Sangma hynrei ka la kyrtoh kylla sha kiba bun ki nongmihkhmat

na ri lum Garo. U Denang u la ïoh daw ba ula hap hiar shuki namar ba u Chairman u la leit pynïasoh noh sha ka Congress, hynrei la ïathuh ba tang shapoh ïing dorbar GHADC ruh u khlem poi shuh.

    U Myntri Rangbah u la ong ba wat la u la hiar shuki u dei ban wan sha ophis namar u Lat un bthah ïa u ban dang bat tad haduh ban da dep mynjur ïa ka mang tyngka. Hynrei la ïathuh ba ha katei ka sngi u la jah rngai na ïing dorbar bad leit pynban sha Guwahati.

    Haba ïadei bad ka jingkynthoh da u nongïalam ka NPP uba dei u MP na ka Tura u Conrad K Sangma, u CM u la ong “ Kane ka pynpaw shai kdar ba um lah ban tehlakam ïa la ki jong ki briew bad pyni ba kam don ka jingïatrei lang. Ka jingkynthoh jongu lehse ka lah ban long ba ma u ruh u la shah kynthah jur ha ka kurim namar ka kurim jongu ruh kam dei ka Garo paka.

    U la ong ka Customary Bill kam dei kaba dang thymmai ka dei kaba la pass da ka GHADC la slem bah hynrei ka sorkar ka la pynphai biang ïa katei ka bill.
Mih ka kynhun Marwari ban sumar ei ïa ka jingpang bampong ha Ri-Bhoi
12 April, 2017
Nongpoh, Ïaïong 11: Ka long kawei na ka kam kaba dei ban ai jingïaroh ïa ka Putbottar Pradeshiya Marwari Yuva Manch bad kumjuh ruh ïa ka All India Marwari Yuva Mach bad ïa ka Nezone Group of Industries, ha kaba da ka jingtrei mon sngewbha kitei ki kynhun kiba bun ki paidbah ka dong Ri Bhoi ki la ïoh ïa ka lad ban shah sumar ei na ka bynta ban lap ïa ka jingpang bampong (Cancer) kaba dei kawei na ka jaid jingpang kaba la ktah jur bha ïa bun ki mynsiem ba kordor kiba la duh ei ruh ïa la ka jingim lada ym lah ban sumar ha ka por ba biang por.

    Kine ki kam ba bha katei ka kynhun, ka la paw ruh mynta ka sngi bad kaba dei ruh ka sien kaba nyngkong ha ka jylla Meghalaya ba lyngba ka Mobile Cancer Screening Centre la lah ban pynlong ïa ka prokram ai jinghikai shaphang kumno ban ïada na ka jingpang bampong bad ba la lah ruh ban lap syndon ïa ka jingpang bampong tang hadien ba la pyndonkam da ki kor ki bor kiba la don lypa ha katei ka Bus ba la tip kum ka Mobile Cancer Screening Centre.

    Da ki spah ngut ruh ki paidbah ki la tuid sha katei ka jingai jingsumar ei ban lap ïa kajingpang bampong, kaba la pynlong ha Indoor Stadium, Saiden, Nongpoh ha Ri Bhoi.

    Kumba la paw pyrthei, ka Purbottar Pradeshiya Marwari Yuva Manch ka dei kawei na ka kynhun kaba la pyrshang ban raddynkhong ïaka jingpang bampong ha kylleng ka ri bad khamtam ha ka thain Shatei Lam Mihngi. Ka thong jong katei ka kynhun, ka long ban ai ka jinghikai kaba bniah sha ki paidbah naduh ki shnong nongkyndong bad ki shnong sor kumno ban hikai na ka bynta ban ïada, ban sumar bad ban ïoh jingkoit na ka jingpang bampong.

    Kane ka seng ka la dep ruh ban pynlong ïa kum kine ki prokram ban sumar ei ïa ka jingpang bampong haki 26 tylli ki jaka ka thain Shatei Lam Mihngih ka India bad ka don ruh ka jingthmu ban bteng ïa kane ka kam haduh 60 tylli ki jaka ha ka thain Shatei Lam Mihngi na ka bynta ban rad dyngkhong ïaka jingpang bampong ba kan nym don jaka ha ka imlang ka sahlang.

    Kumba ba la pyntip kane ka kynhun kan bteng ban ai jinghikai bad ruh ban sumar ei ïa ki paidbah ha Saiden haduh ar sngi, kata naduh ka11 haduh ka12 tarik bad kan bteng pat ha Byrnihat ha ka 13 tarik lyngba katei ka Mobile Cancer Screening Centre, kaba dei ka Bus kaba la la pynbiang ïa ki kor ki bor kumno ban lap ïa ka jingpang bampong.

    Ïa kane ka jingsdang ban ai jingsumar ei ïa ki paidbah halor ka jingpang bampong bad ruh ban ai ïa ki lad jinghikai ha Saiden, la wan ruh ban plie paidbah da u Deputy Commissioner ka Ri Bhoi, u C.P Gotmare bad ryngkat ka jingkyrshan bad ka jingïatrei lang naduh ka bor district, ki ophisar na ka District Commerce & Industries Centre, Nongpoh, ka Dorbar Shnong Saiden bad ki paidbah, kane kajingpynlong ïa kane ka prokram ka long ruh kaba jop bad kaba la ai jingmyntoi ïa ki paidbah.

    Nalor ki paidbah kiba la wan ban phah eksamin ban lap ïa ka jingpang bampong, ha kane ka sngi la sakhi lang ruh da ka jingdon lang u Subhash Agarwal, Director, Nezone Group of Industries, u Ritesh Khattar, Provincial President, Purbottar Pradeshiya Marwari Yuva Manch, North Eastern Region bad kiwei kiwei ki rangbah.

    Haba kren ha kane ka sngi kum u kongsan, u Deputy Commissioner ka Ri Bhoi, u C.P Gotmare u la pynpaw ïa ka jingsgewnguh ïa katei ka kynhun kaba la wan ai ïa ka jingshakri da la ka mon sngewbha na ka bynta ban pynduhjaid ïa kajingpang bampong.

    Namarkata, u la ong ba kane ka dei ka kabu ba lyngba katei ka kynhun kaba wan ban ai ka jingshakri kaba da ka mon sngewbha, ki paidbah ruh ki dei ban shim bynta ha kane ka prokram bad ruh ban mih shakhmat na ka bynta ban shah sumar khnang ban dup lap ha ka por kaba biang lada kino kino ki nongshong shnong kiba don ïa kane ka jingpang bampong, u la bynrap.
Pynshai paidbah ka CSC halor ka hok jong ki paidbah
12 April, 2017
Nongstoiñ, Iaiong 11: Kum shibynta jong ka jingshakri sha ki paidbah nongshong shnong, ka Common Service Centre (CSC) e-governance hynnin ka sngi ka la hiar sha Nongstoiñ, ban ai jingpynshai sha baroh ki dkhot jong ka baroh kawei kiba don ha ki shnong bad ki dong bapher bapher jong ka West Khasi Hills baroh kawei. Ka phang pdeng jong kane ka prokram ka long “Legal Literacy”.

    Kumban shu kdew hangne, ka Common Service Centre ka dei kawei na ki tnad treikam kaba hap hapoh ka e-Governance Services India Limited, ka dei ka jaka ha ka ban ai jingïarap bad shakri na ka bynta u paitbah bad ki nongshong shong bapher bapher jong ka jylla bad ki dong jong ka ri India baroh kawei.

    Ha ka jingpynshai paidbah kaba la long ha TRYSEM Hall DC ophis Nongstoiñ West Khasi Hills District hynnin ka sngi, la donlang ryngkat da I EAC, Kong B. Ranee, West Khasi Hills District, I bah Joshua Lyngdoh, State Anchor CSC e-Governance Services India Ltd ( CSC-SPV) Meghalaya, I Bah Comfort K.Nonglong, Lawyer bad I Kong E.Khardewsaw, District Manager CSC Operations, West Khasi Hills District.

    Ka phang lane ka jingthmu jong kane ka program ka long ban pynshai sha baroh ki dkhot jong ka CSC shaphang ka hok ki nongshong shnong bad ma ki pat kum ki dkhot kin pynsngewthuh sha la ki shnong jong ki, khamtam sha ki thaiñ nongkyndong kiba dang duna ka jingtip shaphang halor ki Aiñ ki Kanun kiba ka Konstitution ka Ri India ka batai bad halor ki bynta jong ka ha ka liang ka synshar ka khadar. Kine ki long kum ka hok ban long salonsar, ka hok ka jingshah leh beiñ, ka hok ban don jingnang jingstad, ka hok ba la shah knieh ne shah pynthud shaei ki lah ban leit lane shano kin phai, ka hok jong ki kynthei ka hok ban ïoh jingtip ne Right To Information (RTI), bad kiwei kiwei ki jingtip.

    Hadien ba la pynshai bniah halor kitei ki mat ba kongsan ka la don ruh ka jingïaphylliew jingmut bad jingïatai kumno ban leh bad ban trei khnang ba kito pat kiba donkam jingïarap ki lah ban ïoh jingmyntoi.

    Ha kane kajuh ka sngi, la sam ruh sha baroh ki CSC ïa ki booklet bad ki Pen Drive ban ïoh shuh shuh ki jingbatai kiba kham bniah bad ba ki paidbah kin ïoh ki jingmyntoi.
Hiar jurip ka KJNU ïa ka AmsarinWeight bridge, lap ba kit palat pud ki trok
12 April, 2017
Shillong, ïaiong, 11: Ka Khasi Jaiñtia National Union (KJNU), ha ka jingïalam u President u samla N.N. Shadap ryngkat bad ki dkhot mynta ka sngi ka la leit hiar jurip ïa ka Amsarin Weight Bridge kaba don ha ka shnong Sohkha, Amlarem Sub Division, West Jaiñtia Hills District.

    “Ka Seng ka la ïohi la ki jong la ki khmat ba ïa ka jingthew jong ki trok ka long kaba pyrshah ïa ki kyndon jong ka aiñ namar ba ki bor badei peit ïa ka jingthew ki ladep mana ban kit tang khyndai ton hynrei kane ka Weight bridge ka la ailad ïa ki trok ban kin kit palat pud (Overload) naduh u dewiong kumjuh ruh ïa u mawshun ban shalan sha ka ri Bangladesh tang ban ïoh jingmyntoi ki nongtrei ha kane ka Weight Bridge,”ong kyrwoh na ka Seng.

    Ka seng ka dap da ka jingbitar namar ki nongpynïaid ïa ka Amsarin Weight Bridge ki la pyllait ïa ki trok ba kit palat pud khlem da thew janai.

    Ha kaba ïadei bad kane, ka seng ka la mudui ruh da ka ejahar ha Jowai Police Station pyrshah ïa kane ka Weightbridge naduh ïa u Enforcement bad kiwei kiwei ki nongtrei kiba donkti ha kane ka kam kaba pyllait beaiñ ïa ki trook ba kit palat pud.

    Ka Seng ka sngewphylla ruh ba u Enforcement Inspector um don satia ha kane ka Weightbridge ha kane ka jingjurip ka Seng. “Kumno ka Sorkar ka buh ïa ka Weightbridge khlem da don ki nongpynïaid kiba biang,” la kynthoh ka Seng.

    “Kane ka jingleh ki nongtrei ha kane ka Weightbridge ka wanrah jingduhnong kaba khraw ïa ka Sorkar namar ka Sorkar ka khlem buh ïa ki briew ha kato ka jaka ban pynkheiñ ïa ki kyndon jong ka aiñ,” kynthoh ka Seng.

    Ka KJNU ka kyntu ïa ki bor ba dei peit ïa ka aiñ ba ki dei ban kem mardor ïa kine ki briew kiba donkti ha kane ka weightbridge khnang ba ka Sorkar kan ïoh jingmyntoi kumba ka khmih lynti na kane ka Weighbridge.     Ka Seng ka dawa ban buh shisyndon da ki Magistrate ha kane ka jaka khnang ba ka jingpyntreikam ïa kane Weightbridge kan long kaba ïaidbeit katkum ka kyndon jong ka aiñ khlem da pynrung da ka pisa ne pynlait ïa ki trok ba kit palat pud.
Pyrshah ka HYC ba thmu ai jaka ka shnong Puriang ïa ki shipai BSF
12 April, 2017
Shillong, ïaiong, 11: Ka Hynñiewtrep Youths Council (HYC) Mawryngkneng Circle ka pynpaw ïa ka jingpyrshah kaba jur halor ka jingthmu jong ka shnong Puriang ban ai jaka sha ka kynhun shipai Border Security Force (BSF).

    Ha u kyrwoh ba la phah da u Samla R Kharkamni, President ka HYC, u ong, “ngi dawa ba dei ban pynkylla noh ïa ka rai ba ladep ban rai namar ka Dorbar Shnong hi ka dei tang ka nongpynwandur ïa ka lawei ban wan bad kam don hok ban die duh die dam ïa ka hok jong ki pateng ban wan.”

    “Ka Seng ka kyntu ïa u Syiem ka Hima Khyrim bad ïa ka Khasi Hills Autonomous District Council (KHADC) ban ym ai kano kano ka jingmynjur ne No Objection Certificate (NoC) ha kaba ïadei bad kane ka ktah ïa ka imlang ka sahlang khamtam ha ki thaiñ nyngkyndong kumba ka la ju jia ha kiwei kiwei pat ki shnong kiba la mad ïa ka jingeh kum ka nuksa, ka jingshah khang ïa ki lynti ïaid paidbah, ki jingbym ïoh rung ne ïaid laitluid hapoh shnong pohthaw, ki jingshah kurup ïa ki jaka bym dei hok bad ka jingbym shong shngaiñ jong ki kynthei khynnah.”

    Ka HYC Mawryngkneng Circle ka maham jur ïa kino kino ki Dalal (Agent) kiba pyrshang ban pynsngewthuh bakla ïa ki paidbah nongshong shnong da kaba pynbiej da ka pisa ne ha kano kano ka rukom namar kane ka long kaba be-aiñ, lada ka seng ka lap ïa kino kino kiba donkti ha kitei ki kam be-aiñ ka seng kan pynshitom tyngeh.
Ym don bynta ka AMAUPSTA bad ka JACATAM
12 April, 2017
Nongstoiñ, Iaiong 11: Ka All Meghalaya Adhoc Upper Primary School Teachers Association (AMAUPSTA), ka pynshai ba kam don bynta ei ei bad ka JACATAM namar ka dei ka seng kaba kdup beit tang ïa ki Adhoc Upper Primary School hapoh Meghalaya.

    Ha kaba ïadei bad ka jingbuh deadline jong ka JACATAM ïa ka sorkar ban siew ne pyntreikam ïa ka jingkyntiew tulop (enhancement) haduh ka 11 tarik mynta u bnai bad lada ka sorkar kam pyntreikam kin sa pynlong da ki jingïakhih, na ka liang ka All Meghalaya Adhoc Upper Primary School Teachers Association kam don bynta ei ei.

    Kumta na ka liang ka synjuk (AMAUPSTA) lyngba u President Bah B.R Thabah, ka kyrpad sha baroh ki nonghikai ba dei ki Adhoc Upper Primary ba kin sngewbha ban ym ïashimbynta ha katei ka jingthmu ban ïakhih namar na ka liang ki nongïalam jong ka synjuk ki la ïakynduh na ka por sha ka por bad ka sorkar ka la dep kular ban leh ïa kaba donkam. Kaba sah mynta ka long satang ha ka Cabinet ba kan shong bad kan sa pyntreikam noh.

    Na ka liang ka synjuk kam sngewthuh ïa ki jingdawa jong ka JACATAM namar mynshem snem, ka dawa ban pyntreikam ïa ka Provincialisation ha baroh ki Non-Government school katba mynta u snem ka dawa ïa ka jingkyntiew tulop. Ym tip la hato ka sorkar kan leh ne em. Hynrei na ka liang ka synjuk kan ap beit ïa kaei ba ka sorkar ka la dep phah ïa ka jingtyrwa.
Bthah ka FKJGP ïa ki Circle bad Unit ban tehalakam ïa ka Benami
12 April, 2017
Shillong, Ïaiong 11: Ka Federation of Khasi Jaiñtïa & Garo People (FKJGP) hynne ka sngi kala bthah ïa ki Circle bad ki Unit bapher bapher jong ka Seng ba kin peitngor bad tehlakam noh ïa ka kam Benami hapoh ka Jylla kat kum ka Aiñ Benami.

    “Ki Circle bad ki Unit jong ka Seng kin hap peitngor bad tehlakam noh ïa ka jingleh benami hapoh ka Jylla khnang ba kan long ka jingmyntoi ïa ki briew jong ngi khamtam ïa kito kiba treikam lajong” ong u Bah Dundee C.Khongsit, General Secretary ka FKJGP ha ka jingïalang ban pynsdang ïa ka ‘Socio-Economic Movement’ jong ka Seng ba long hynne ka Dinam Hall.

    Une u Nongïalam ka FKJGP ula ai khublei ïa ki Nongïalam barim ka Seng bad jong kiwei pat ki Sengbhalang kiba la ïakhih ban wanrah ïa ka Aiñ Benami ha ka Jylla haba kyntu ruh ïa ki briew ba ju leh Benami ba kin sangeh noh mardor ïa kane ka kam da kaba buh hakhmat ïa ka bha ka mïat jong ka Jaidbynriew ym tang ka malade.
Sdang ka ophis u DSO Ri-Bhoi ïa ka District Inter School Chief Minister Athletic Meet ha madan Pahamsyiem
12 April, 2017
Nongpoh, Ïaïong 11: Ka ophis u District Sport Officer Ri Bhoi District mynta ka sngi ka la lah ban plie pyrda noh ïa ka ‘District Inter School Chief Minister Athletic Meet, 2017’ kaba lai sngi kynthih ba la pynlong ha Mini Stadium ka NSCA, Pahamsyiem, Nongpoh ha Ri Bhoi District.

    U Deputy Commissioner ka Ri Bhoi District, u C.P Gotmare u la wan ban plie pyrda ïa kane ka lympung ïalehkai Sport ki khynnah skul ka Ri Bhoi kum u kongsan bad la sakhi lang ruh da ka jingdon lang u u Bah P.M Marbaniang, uba dei District Sport Officer ka Ri Bhoi bad kiwei kiwei ki ophisar na ka tnad Sport ka Ri Bhoi.

La sakhi lang ruh ha kane ka sngi da ka jingdon lang u General Secretary ka Ri Bhoi District Sport Association, u Bah Dipshon Ryntathiang, ki nongialam ka NSCA ba kynthup ïa u Bah Moris Diengdoh, u Bah S. Mynsong bad la pyn shongkun ruh ïa ka jingplie pyrda da ka jingdon ki khynnah skul na ki skul bapher bapher ka Ri Bhoi bad kynthup ruh ki nonghikai bad ki nongmih khmat na ki skul.

Shuwa ba ki khynnah skul kynthei bad shynrang kin mih madan ban aireng ha ki jingïalehkai bapher bapher, la don ruh ka jingpynsmai ba kyrpang sha baroh ki khynnah skul ba ki hap ban kohnguh katkum ki kyndon jong ka jingïalehaki sport ban sa pynïaid ryntih da ki bor ba dei peit ka ophis u District Sport Officer bad ki nongpynïaid jong kane ka lympung ïalehkai sport.

Haba kren ha kane ka sngi kum u kongsan, u Deputy Commissioner ka Ri Bhoi District, u C.P Gotmare, u la pynpaw ïa ka jingkmen kaba khraw ban iohi ba ki khynnah skul na ki skul bapher bapher ki la wan ban shim bynta ha kane ka lympung, kaba long kawei na ka rynsan ban sei madan ïa ki sap ki phong jong ki khynnah skul ka District ha ka jingïalehaki sport.

    “Ka long kaba donkam ban don kum kine ki lympung ialehkai sport ha ka District, namar na kane ka lympung ngi lah ban sei madan ïa shibun ki khynnah kiba don sap ha ka jingïalehakai sport”| ong u Gotmare, bad bynrap ruh ka dei ruh ka kamram ki khynnah skul ba kin shim bynta da ka mynsiem jong ka jingsngewrit ha kano kano ka jingïalehkai, namar ka jingpynlong ïa kane ka lympung ka dei kawei na ka thong ban kyntiew ïa ki kam sport ha ka District bad ka jylla hi baroh kawei.

    Shuh shuh, u la buh ruh ka jingkyntu kynpham ïa ki khynah skul ba ki dei ban sngewthuh ba ka jingpynlong ïa kane ka lympung kam dei kano kano ka kam ba ka sorkar ka shu pynsyrwa kai ïa ka por, hynrei ka dei ka thong ban sei madan ïa ki khynanh kiba don ïa ka sap ka phong ha ka jingïalehkai sport ba kum ka sorkar ka angnud ban kyntiew ïa ki samla ba kan long kum ka lad ioh kam ioh jam, lada ki don shisha kata ka mynsiem ban trei shitom bad ban pyndonkam hok ïa la ka sap kumba long lem kiwei kiwei ki khlur ïalehkai sport ha ka pyrthei, u la bynrap.

    La pynkut ruh ïa kane ka jingïalang plie pyrda ïa kane ka District Inter School Chief Minister Athletic meet da ka jingpynbna paidbah u Deputy Commissioner ka Ri Bhoi bad ryngkat ka jingbam smai ki khynnah skul shuwa ba kin mih madan ban ïa khun ha ki jingïalehkai bapher bapher ha kane ka lympung.

    Lyngba jong kane ka sngi, ki bor pyniaid jong kane ka lympung, ki la pynbut ruh da ki jingïalehkai bapher bapher kum ka 100m, short put, high jump, javelin throw, long jump, discuss throw bad kiwei kiwei ki discipline ne ki jingïalehkai ba la pyniaid beit pyniaid ryntih da ki bor pyniaid sport na ka ophis u District Sport Officer ryngkat ka jingïarap ki nonghikai bad ki riew rangbah na ka District.

    Kumba long haduh kane ka sngi, ki skul kiba la poi ban shim bynta sha kane ka ‘District Inter School Chief Minister Athletic Meet, 2017 ki la poi haduh 27 tylli ki skul bad la sakhi ruh ba wat ha kane ka sngi sdang jong ka lympung, ki khynnah skul kiba la shim bynta ha ki jingïalehkai bapher bapher ki la sei shisha ïa ki sap ki phong na ka bynta ban ioh khur ïa ka nam jop kaba long ka burom bad ka nam jong ka skul kaba ki la wan ban mih khmat sha kane ka lympung ïalehkai sport.

    Kane ka lympung kaba la sdang mynta ka sngi kan long haduh lai sngi bad na ka liang ka ophis u District Sport Officer kan pynhap pyrda pat ha ka 13 tarik u ïaiong, 2017, ba ki khynnah skul kiba la ioh khur ïa ka jingjop kin ioh pdiang ruh ïa ki khusnam ba kyrpang ba la pynkhreh da ka ophis u District Sport Officer .
Rung phainal ka Shillong Lajong FC ha ka XVI MIFT
12 April, 2017
Mawkyrwat, Ïaïong 11: Ka Kur Nongrem (Combined Shillong Lajong) Football Club mynta ka sngi ka la ïoh rung syndon sha ka phainal hadien ba ka la lah ban pynliem noh ïa ka Umsning Football Club da 3-2 kol ha ka jingïalehkai jong ka XVI Mawlangwir Invitation Football Tournament 2017 ba la pynïaid da ka Mawlangwir Sports Club hapoh madan Saitsnad, Mawlangwir.

    Ha kane ka jingïakhun na ka liang ki arliang mamla ki la pynpaw ïa ki buit ki bor jong ki khnang ban ïoh thep ïa ka bol sha kol. Hapdeng ka jingïakhun kaba ïakhaid bha, ka Kur Nongrem (Combined Shillong Lajong) FC ka la ïoh ban thep ïa ka kol kaba nyngkong lyngba u Kenstar ha ka minit kaba 1 bad lyngba u Robert ha ka minit kaba 4. Na ka liang ki rangïalehkai jong ka Umsning FC ki la ïakhun ban pynphai ïa kine ki 2 kol, ha kaba ka la ïoh ïa ka lad ban thep kol lyngba u Devine Nongspung ha ka minit 20, kumta ka jingïalehkai ha ka kyllastep ka la hap noh ha ka jingtam ka Kur Nongrem da 1 kol.

    Haba wan phai biang ha ka jingïalehkai jong kyllamiet na ka liang ka Umsning FC ka la sdang ban ñion tyngeh ïa ki rangïalehkai jong ka Shillong Lajong, hynrei imat kam dei ka nusip jong ka Umsning FC ha kaba ki jingpyrshang jong ka bun ki la shu long lehnohei. Ka Kur Nongrem FC ka la thep biang ïa ka kol balai ha ka minit kaba 62 lyngba u Loya, kumjuh ruh na ka liang ka Umsning ka la lah ban thep ïa ka kol kaba 2 lyngba u Devine Nongspung ha ka minit kaba 80. Kumta ha kaka kut jong ka jingïalehkai ka Kur Nongrem (Combined Shillong Lajong) FC ka la jop noh da 3-2 kol.

    Na ka liang ka Sports Club ka la ïoh ruh ban sam ïa ka khusnam Man of The Match sha u Robert u rangïalehkai jong ka Kur Nongrem (Combined Shillong Lajong) Football Club. Ha kane kane ka jingïalehkai Semi Final kaba nyngkong la ïoh ban wan sakhi da ki hajar ngut ki paid riewïeit phutbol, ha ryngkat ki riew rangbah kiba kynthup ruh ïa u Bah Rowell Lyngdoh, MLA ka Mawkyrwat Constituency.
Paw ka Government Boy’s bad ka North Liberty haka ISAM u DSO, West Jaiñtia Hills
12 April, 2017
Jowai, Ïaiong 11: Ka Government Boy’s Higher Secondary School bad ka North Liberty Higher Secondary School ki kham paw shakhmat haka lympung ïalehkai Inter School Athletics Meet (ISAM) kaba pynïaid da u District Sports Officer, West Jaiñtia Hills haryngkat ka jingïatreilang bad ka West Jaiñtia District Sports Association (WJDSA).

    Ïa katei ka lympung yn pynhap pyrda lashai ka sngi (12/04/17) haka por 2:30 PM ha Kiang Nangbah Stadium.

    Ki katto katne ki resol naka jingiakhun phainla, haka Boy’s High Jump haka kyrdan Above-16, u Fullmoon Syrti bad u Da-u-ni Sakhiat Dkhar na Government Boy’s Higher Secondary School kila wan nyngkong bad ba ar bad u Dalam-mi-oo Patwet North Liberty Secondary School ula wan ba lai.

    Haka Under-14 Girl’s 600 Meter Race, ka Iohi Phawa HK. Singh Memorial Secondary School kala wan nyngkong, ka Lebanki Phawa Sabahmuswang UP School kala wan ba ar bad ka Rilang Shylla Government Girl’s Higher Secondary School kala wan balai.

    Haka Discuss Throw Under-16 Girl’s: Ka Darishisha Lyngdoh, St. Micheal & Little Angle Secondary School kala wan nyngkong, ba ar ka Daina Dhar Little Flower Secondary School Ummulong bad ba lai ka Sakaemi Nartiang, North Liberty Secondary School.

    Haka A-16 Boy’s (200 Meter Race) u Stephan Siangbood, North Liberty Sec. School ula wan nyngkong, u Iookima Paswet, Seinraij Higher Sec. School bad u Confirm Bang, Government Boy’s HSS Jowai kila wan ba ar bad balai.

    Under-14 Boy’s Shotput, u Swedent Kyndait, JNV Mukhla ula wan nyngkong, u Banlambha Pala bad Sufficient Syrti ba na Govt Boy’s HSS kila wan ba ar bad balai.

    Haka Above-16 Girl’s 200 Meter Race, ka Pynhun Chullet, North Liberty HSS kala wan nyngkong, ba ar ka Angelica Talang, Little Flower HSS Ummulong bad balai ka Mabina Shullai St. Mary Mazzarello Girl’s HSS.

    Haka Above-16 Boy’s 5000 Meter Race, u Marso Kyndait, Seinraij HSS ula wan nyngkong, ba ar u Belin Dkhar Sabahmuswang UP School bad u Yoobiang Langstang St. Micheal & All Angels, Jowai. Haka Above 16 Girl’s 5000 Meter Race pat ka Happiness Phawa, Sabahmuswang UP School kala wan nyngkong, ka Ibashaihun Synnah, Laskein UPS kala wan ba ar bad ka Aroma Tariang, Govt Senior Basic School Jowai kala wan balai.
Lahduh ka Nongkseh Utd ïa ka 1st Uplifter Alternative Trophy
12 April, 2017
Shillong, Ïaiong 11: Ka Nongkseh United ka la lah ba kan pynliem noh da 6 wiket ïa ka Willdrich bad kane ka la biang pura ïa ka ba kan ioh ba kan rah ïa ka nam lahduh jong ka 1st Uplifter Alternative Trophy.

    Ka khana jong kane ka jingïakhun ka long ba ka Willdrich kabalajop ïa ka jingkynting pisa bad kam trai da kaba tied nyngkong ha kaba ka la lah ba kan kamai 68 ron bd hapo noh 7 wiket na ki 12 ober, u Robestar Khyriem u la lah ban kamai 21 ron, katba u Bush Tohti bad Nafeez Siddique ki la ioh ba kin khur mar ar wiket.

    Haba la dei ka pali ban wan beh ïa kane ka thong, ka Nongkseh Unted ki la lah ban kot ïa ka hadien ba ki la hap noh tang 2 wiket, ha kaba u Krishna Thapa u la lah ban kamai haduh 35 ron.

    Naka liang u Secretary ka synjuk u J.S Cajee u ïathuh ba ka synjuk ha kine ki 7 bad 8 snem kiba la leit noh ka la lah ha kaban pynlong ïa ka lympung ïalehkai kaba kum kane, kaba ha kane ka kynti kaba mynta, ka la shim ïa ka sien jam ban shu pynlong noh ïaka ha ka dur ka knockout bad ki kynhun kiba la wan ban ïakhun baroh ki long haduh 24 tylli.

    Nalor kata u ïathuh ba ka synjuk ka la shong pyrkhat ba kan khreh ban sdang ban pynkhie im biang ïa ka Tennis Ball Cricket ba la thmu ban pynlong ïaka ha u bnai Risaw mynta ka snem.

    Nalor kata, dei lyngba ka jingpynlong ïa kum kine ki lympung da ka synjuk ba ka la lah syndon ban pynpoi ia ka kynhun ïalehkai ka Nongthymmai Sports & Cultural Club sha ka kyrdan ïakhun jong ka Super Division Shillong Cricket League ka Shillong Cricket Association.     Lyngba kane ka nam jop ka Nongkseh United ka la ioh ba kan khung ïa ka song pisa kaba long 15 hajar tyngka, ka Willdrich kaba la shah rem ha ka phainal ka la ioh ba kan khung ia ka song pisa kaba long phra hajar tyngka.

    Ki khusnam ba kyrpang ka kynthup ïa ka nam Man of the series ba la ioh ban rah ïaka da u Kunal Lama ka Uplifters (105 runs and 6 wickets), Highest Wicket Taker ka leit sha Bush Tohti ka Nongkseh United (14 wiket), Promising Player Vishal Kumar ka Lumsohphoh Black Royal Star, Best Wicketkeeper Krishna Sunar ka Roshni RR Colony, Man of the Match (semifinals) Amiangshu Sen ka Willdrich bad u Nafeez Siddique ka Nongkseh United, Man of the Match Final Krishna Thapa ka Nongkseh United.
Jop ka St Nanak bad KV Happy Valley
12 April, 2017
Shillong, Ïaiong 11: Ka St Nanak Secondry School lem bad ka KV Happy Valley kila ioh ba kin khur ïa ki nam jop ki jong ki ha ka lympung ïalehkai jong ka Inter School Cricket ba la pynlong ïaka da ka Shillong Cricket Association ha J. N Stadium, Polo.Ha ki jingïalehkai ba la long mynta ka sngi, ka St Nanak ka la lah ba kan pynliem noh ïaka Ruprekha Parishad Secondary School da 133 ron, katba ka KV Happy Valley ka la lah ba kan pynliem noh ïaka Gandhi Buniyadi School da 57 ron.
Ïakob ïakhun kti ka MAWA
12 April, 2017
Shillong, Ïaiong 11: Ka Meghalaya Arm Wrestling Association ryngkat ka jing-ïatrei lang bad ka De-partment of Sports and Youth Affairs, kan pynlong ïa ka ïakob ïakhun kti kaba 28 ka jong ka ha ka 22 tarik mynta u bnai ha Umsning Community Hall, Umsning, Ri-bhoi District..Ka jingthew ïa ki nongïashim bynta kan long ha kane ka juh ka sngi naduh ka por 9:30 mynstep haduh 11 baje mysngi bad hadien kane yn sa sdang ïa ka jingïakhun. Ki nongjop kin shah jied ban mih khmat iaka jylla sha ka rynsan iakhun ban long ha nongbah Delhi ha ka 21 tarik u bnai Jym-mang u bnai u ban wan.
Da ka jingjop ïa ka Lajong pynkhreh ka Mohan Bagan ban ïoh rah ïa ka I. League
12 April, 2017
Shillong, Iaiong, 11: Ka Mohan Bagan kaba la don lypa ha kane ka nongbah ka pynkhrehbha ïalade ban jop ïa ka Shillong Lajong FC kum shi bynta ban lah ban pynurlong ïaka thong ban ioh ban rah biang sa shisien ïa ka nam lahduh jong ka I. League.

    Ka jingiakhun hapdeng kine ki ar tylli ki kynhun la buh ban long mynta ka sngi ha J.N Stadium. Polo.

    Kine ki ar kynhun ki rung sha kane ka jingïakhun hadien ba ki la ioh ba kin ïa khur ïa la ki nam jop ki jong ki na ki jingïalehkai ba dang shu dep, ha kaba ka Mohan Bagan ka la lah ba kan pynliem ïa ka East Bengal da 2-1, ka Shillong Lajong FC ka la lah ba kan pynliem noh ïa ka DSK Shivajians da 3-2.

    Ka daw ba pynlong ïa ka Mohan Bagan ba kan khreh ban ioh rah biang ïa ka nam lahduh kane ka lympung ïalehkai ka jia long hadien ba ka la lah ba kan jop ia ki artylli ki klob ïalehkai bna nam bad ba radbah bha ha kane ka lympung ïakhun kata ïa ka East Bengal bad kumjuh ïa ka Bengaluru FC.

    Haba ïakren bad ki lad pathai khubor, u Sanjoy Sen coach ka Mohan Bagan, u kam ba ka kynhun ka jong u ka ïai don ha ka thong ban ioh ban rah biang sa shisien ïa ka nam lahduh kane ka lympung, haka juh ka por u la ong ruh ba nangne sha khmat man la ki jingïalehkai kiba ka klob kan ïakhun ki long beit kum ka phainal naka bynta ka jong ki.

    Ban shu ïakren sngew ba ka long kaba suk, hynrei u Sen u sngewthuh bad u tip ba kam long kaba suk ban jop ïa ka Lajong ha ïing jong ka, namar kum ka kynhun kam lah tang ba kan shu peit ngor tang ïa uwei u nong ïalehkai ba kynsai ka Lajong ne ia u Dicka, pynban kan hap ban long kaba phikir ïa kiwei pat ruh ki samla ialehkai kiba ha kano ma kano ka khyllipmat kiba lah ban shna kam ia ka liang ba ki iakhun pyrshah.

    Ka khubor kaba pyn sngewtynnad ia ki arngut ki coach ka long ba kim don jingeh eiei ha ka liang ki player namar baroh ki don hapdeng ka met kaba koit ba khiah bha.

    U Thangboi Singto Coach ka Lajong, ka resol kaba u kwah na kane ka jingiakhun ka long ka jingjop, namar ba ka lai poiñ kan lah ha kaban pyntikna ïaka kynhun hi baroh kawei ba kan ïai neh ïalade ha ka kyrdan kaba saw jong kane ka lympung ïakhun.Pynban haba u buddien bha ïa ka rukom ïalehkai ka Mohan Bagan bad ia ka thong ba ka don naka bynta ban rah ïa ka nam lahduh kane ka lympung, kan pyn long ïa u ba un hap ban pynkhreh janai bha ïala ka jong ka kynhun bad maham ïa ki player ba kim dei satia ban leh kam kai, pynban naduh kaba sdang haduh ban da kut jong ka jing ïakhun kidei ban ïalehkai bha.
Ap ka jingma na u drok
12 April, 2017
Ka jingma ka ap bha mynta ïa ki khun samla na u drok, uba san kynsan u la ioh ban rung ha ka met ka longrynieng kiba bun ki khun samla jong ka jylla khamtam lei lei ha kane ka nongbah, wei shisien ba la ngat ha une u jingdih ba sniew la eh shisha ban bthat na ka jingim kaba ka lawei kaba phyrnai kaba ki khun samla ki ap khmih lynti kan shu kut noh tang ha shiteng por.

    Kumno u drok u ioh ban wan, ka jubab ka shu long ba kino ma kino ki kam ba sniew, kim don jingeh satia ïa ki ban ioh ban rung, namar ki buit kiba har rukom la lah ha kaban pyndonkam naka bynta ban pynpoi ha ki ksang kti kiba bun ki khun samla, kiba wei shisien ba ki la ngat, ki sdang ba kin ïa sam lem sha la ki paralok ba ïajan, nangne pat u drok u suhthied bad par kylleng sawdong.

    Ïa ka thymmei jingwan rah ha ka ïew ïa die ïa thied burieh pat ïa u drok ka dei shisha ka kam kaba eh bad ba jwat bha, kaba haduh mynta mynne, wat la ki bor pulit ki la trei shitom ban lap ïa ka tynrai pynban ka jingtrei ka shu ïai long tang ha kaban ioh kem ïa ki nongpynïaid ïew, hynrei ym ïa kita ki briew kiba shalan bad pynpoi tuh ïa une u jait jingdih uba mynsaw.

    Kumta haba shem bad iohi ïa ka jingpyndonkam palat ïa u drok, ka imlang ka sahlang, ka shnong ka thaw bad ki seng niam baroh, ki king baïong lem ka khlieh ba hato aiu eh la don ha u drok, kaei kaba ki khun samla ki iohnong lada pyndonkam ïa u, la u tei ia kaba bha ne wanrah ïa kaba sniew, ka jubab ka long ba ki samla ki tip ba dei beit tang ka jingsniew, kaba pynthohbria kai ïa ka jinglong ba shi dur ba shi sur ka jong ki, kaba ha ki akher jong ka sngi shu sah jit kai ha ka imlang ka sahlang sah ïathuh khana kai ha ki marjan ki marpa ha la shong ha la thaw.

    Nalor kata, ka jingma lei lei ka long ba haba la kyrni palat ka jingpyndonkam ïa u drok ka long ba ki khun samla ki kylla long ka jingma ïa ka imlang ka sahlang, namar haba la kyrni bad bym lah shah shuh, haba ym ioh pisa sdang sa ka tuh ka thiem, ka lute na ki ïing briew, kaba don u pud uba poi wat shaduh ka kam ban pynïap briew, namar ha ka jingtieng la leh ïa ki kam bym poi pyrkhat.

    Khyndiat hap ban pyrto ïa ka jingtrei ba jar jar bha jong ki bor pulit, khlieh la ka sngi, ki pynap ia ki shrip ki jong ki bad ki ïai kem ïa ki nongdie ia ki drok, kaba shiban ka kham tyngkan bha ïa ki nongshalan ban husiar ioh ma ki ruh ki ngat ha ha ka ruh nar jong ka aiñ, pynban kaba kham sngew noh mynsiem ka long ba ïa ki nongdie ne ïa ki nongpynïaid ïew ïa u drok, ka aiñ briew kam biang satia ban pynshitom ïa kum kine ki briew.

    Ha kiwei ki ri jong ka pyrthei khamtam lei lei sha ki bynta jong ki ri Arab, ïa ki nongdie ne shalan ïa u drok, ka aiñ da shisha ka long kaba tyngeh bha, kaba wei shisien ba la biang ki sakhi satar kiba biang, ka jinghap ban shong phatok ka long da kiba bun bun ki snem, nalor kata ki jaka ba set ïa ki, kidei da shisha kaba pynrah shkor bha ïa ki briew kiba la ngat.

    Hynrei haba phai ha ka ka jylla, katno ngut kita ki briew kiba la shah kem ki shong ha phatok mynta, kiei ki jait jingpynshitom ïa kum kine ki briew, namar katba nang mih ki sngi, I pynban ba ka kam khaiï drok dei kum ka lad seng kam seng jam, shisien la shah kem I kumba ioh shongthait , kaba hadien lada lait na phatok la sdang biang ban leh ïa ka juh ka kam.

    Nalor ka jingtrei borbah ki Pulit la donkam ïa ki shong ki thaw ba kin shim lem ïa ka jingbah khlieh naka bynta ban hikai ïala ki khun samla ban long kiba peitngor bad kiban kiar na ka jingpyndokam ïa u drok, ka jinghikai ka dei ruh ban sdang shwa na la ïing, ha kaba donkam ban buddien ïala ki khun ki kti ban khmih bha ïa ka ïaid ka ïeng ka jong ki, ki jait paralok kiba kumno ki ïajuh ïalang, la ka don ne em ka jingipher ha rukom jinglong ka jong ki naduh ba ki ïalang paralok thymmai.

    Ki shnong ki thaw kin donkam ban peitngor pat ïa ka rukom ïa juh ïa lang, ha ki lynti ki syngkien, kin khmoh bniah ïa ka ïaid ka ïeng, khamtam lei lei ha ki jaka ba lam kynjah, namar ha kum kine ki jaka, ki kylla long ki shlem ban ïa phyrngop bha ha ka jingdih ia u drok.

    Nangta ki jaka pule kum ha ki kolej kidei ki jaka ba kum ki khun samla ki juh ngop bha, kiba shisien ar sien ki ai ei da la ka jong ka mon sngewbha, hynrei haba la kyrni pat sdang ka ïalang lok kynhun ban ïa pynngop lang sa ïa kiwei pat. Ha kum kine ki jaka ki bor ba dei khmih ki donkam ban pynjur bha ïa ka jingïasyllok bad ki khun samla, ha kaba donkam ban pynlong ïa ki jingïalang ban sneng ban kraw bad ban kyntu ïa ki khun samla ba horkit hordang dei ban kiar na u drok, namar sisien ba la ngop tang kata ka jingim ruh kan shu bijai ei.
Kaei kaba ap ïa ngi ki Khasi Pnar
L.G.Laloo
12 April, 2017
     Halor kane ka mat wat lada ngi la jam palat ïa ka 45 snem kum ka jylla, ngi ïohi ba ka long kaba eh ban sngewthuh ïa ki jingmut jingpyrkhat ym tang jong ki Nongïalam hynrei wat ki paidbah ruh. Kat shaba phai yn ïohi ba ñiar ki ban pyrkhat khia ïa la ka Ri ne ka Jaidbynriew hynrei tang na ka bynta ka malade suda. Naduh ki Seng Saiñ Hima, Seng Niam, Seng trei mon sngewbha bad Seng Bhalang kim ïa pher kawei na kawei bad nalor nangta sa ka ïa kdew kti uwei ïa kawei ban pynksan ïa ka MA-NGA. Baroh ki ïohi tang ïa u thngiat jong kiwei ym ïa la u khung. U Nongthaw ïa ka jingrwai ‘Khynriam, u Pnar, u Bhoi, u War u dei u Paid Khasi ba ïar’ u thaw ïa ka da ka jingkyrmen ba kane ka jingrwai kan pyrsad mynsiem ïa ka jingïalong kawei khlem da ïit shiah ïa ki jingïapher ha ka ktien, ka niam ka rukom ne ka jaid ka kynja. Hynrei putet kam long satia kumta bad ka paw pynban ba ka nang pynheh ïa ki kharai jong ka jingsngew kyrpang hapdeng para dong, para shnong bad Para Hima ne para Khasi -Pnar.

    Mynta katba nang jan sha ka snem 2018 bad lyngba ki Print & Electronic Media yn ïohi ba tang shu la kham paw sha khmat baroh la ïa kwah long Syiem (kata MP, MLA bad MDC) bad ñiar ki ban hun tang ban long ki Nongthung Syiem (King maker). Ki Seng Saiñ Hima ki mih kum ki tit bad ki Nongïalam jong kawei pa kawei ka seng lait noh ka Congress ki kren ïa ka jingkylla. Ha kino kiba la mad ïa kine kiei kiei naduh ba la ïoh ïa la ka jong ka Jylla ki la dei ban kylli- KYLLA ïA KAEI? Hato ngim ïohi ba lyngba kine ki 45 snem kumno kine ki Nongïalam ki la ïalam ïa ngi?Hato ngi matlah? naduh u Chief Minister haduh ki MLA la ha ka Ruling ne ka Opposition haba ki kren ïa ka roi ka par ka unemployment, ka jingkoit jingkhiah hato ki kren da kaba pyrkhat khia ïa ka lawei jong ka Jylla? ne ki kren tang ba la shu prompt da ki agent jong ki kiba draft ïa ka speech katkum ka advice ong ki kynrad. U paidbah uba long ka ultimate power ha ka jingshisha um dei shuh ban dang shah pynngop namar u la tip bad mad lut ïa baroh ki jingshisha. U la dei ban sngewthuh ba na ka bynta ka lawei jong ka jaidbynriew ha kane ka kynti, ha man la ki dong bad ki shnong la dei ban wad ïa ki Leader kiba i kop shisha ban long ki Statesman bad ki Legislator, kiba kloi ban sacrifice ïalade na ka bynta ka Ri bad ka Jaidbynriew. Ym tang katta la dei ban wad ïa ki briew kiba don ka vision namar ban shu shaniah ha kiei kiei kiba kine ki lei san snem kumba ka la long haduh mynta yn ym poi shano shano ruh. Ngi la ïohi ba ha ki bnai kiba la dep jong kane ka snem 2017 ki khun ki kti jong ka Jaidbynriew kiba ïakhun ïa ka HSLC Examination ki la kot sha ka 80 hajar tam, nangta lada kheiñ lang sa ïa baroh ki nongpule ha baroh ki laiñ jingpule ha ka Jylla kin poi da ki lak tang ha ka shisnem. Kumta lada ngim jied ïa ki Nongïalam kiba don ka vison, shano ki khun, ki pyrsa jong ngi kin leit bad ha ki 10 snem ki ban wan kaei ka ban jia ïa u thab u dap, u kup shiliang sem shiliang u bym lah ban ïa compete bad ka por.

    Lada u paidbah u ngam jylliew bad jied shiah ïa ka jingpynïaid ïa ka synshar khadar un ïohi ba kine ki Nongïalam jong ngi kiba mynta ki leh ïa kiba bun kiei kiei khlem pyrkhat hynrei tang ban pynsyrwa ïa ka pisa jong u paidbah. Kumno ki kren ïa ki jait pa ki jait ki awareness programme kiba katba nang hikai nangpaw kumba ka jingsniew ka nangroi. Kum ka nuksa, mano ban phohsniew ba ha ki shnong Khasi khamtam kum ha Mawlai yn ïoh kem nongdie bad nongdih drok? Nangta bishar haba ki kren ïa kita ki Riti Dustur ki da sngewthuh ne shu kren tang ban lait jynhaw. Haba ki kren pat ïa ka roi ka par, ka jingsahdien ha ka liang ka pule puthi, ka jingroi ha ka bamsap bad ïa ka jingïuhroit ïa ka hok jong ki kynthei ki khynnah bad kiwei kiwei, hato ki da sngewthuh halade ïa kaei kaba kum ki nongïalam ki dei ban leh? 65 tylli ki snem ki la ïaid bad la ai ha ngi ïa ka District Council ba ïada bad preserve ïa ka culture jong ngi, kum ka jaidbynriew, hynrei haduh mynta, mih aïu? Lada dei ba pynïaid da ki bym dei ki Khasi dang don hok ban kynnoh. Hynrei haba da u jaid u kur la jong ïano yn kynnoh ne kdew kti? hato ym la paw tang ka jingarsap suda? Ki tymmen Khasi ki ju hikai ba ngin ym shaniah ha u dieng pyut. Hynrei na kiei kiei kiba ngi la mad hato ngi lah ban len ba kine ki Nongïalam jong ngi kim dei kita ki dieng pyut? Tang khyndiat ngut eh napdeng jong ki kiba la pyrshang shisha ban trei hok ïa ka kamram kaba u paidbah u la bynshet ha ki na ka por sha ka por hynrei na ka jingïapait ïa pra hapdeng ki para Nongïalam ym lah pynmih soh ei ei ruh em. Kine wat la kim don shuh hapdeng jong ngi mynta hynrei ki la buh ïa ka dak ha u Maw ba ïoh kumno kumno don na ki longdien kiba kwah ban buddien. Ka por ka la nangïaid stet bad lehse na ka jingkiew ha ka thoh ka pule ka Ri ka kyrmen ba lah ban mih ki Tirot Sing bad ki Kiang Nangbah, ki B.Pakem, ki T.H.Rangad ha ka lawei jong ka political arena jong ka Jaidbynriew . Hynrei dang jngai namar ha ka juk tynneng te ym lah shuh ban tip kumno kan long bad lada shu heh tang ka ktien. Ym lah khlem da kdew bad ïanujor kum ka nuksa ïa ka Rukom im jong kiwei kiwei ki para Riewlum jong ka North East kum ki Naga bad ki Mizo. Kine khamtam ha ka liang ka shongkha shongman ne ka riam ka beit, ka ktien ka thylliej lada ki don hapoh ne shabar shnong yn ïohi ba kim ju klet ïa la ka jong katba ma ngi ki Khasi Pnar ngim long kumta. Haba nga pule ïa ka kot jong I Bah Spiton Kharakor kaba i ñiewtang ïa ki jaid bad ki kur Khasi-Pnar, nga kum kylli halade nangne sha khmat, kaei kaba ap ïa ngi ki khun Khasi-Pnar ha ka lawei jong ngi.

    Kat shaba phai tang ki sohkyrdot suda kiba lada uwei u law, uwei pat u teh pynsohsat. Ha ka taïew ba la lah la wan u peon na Post Office ban wad ïa ka address jong iwei i kong iba ai jaid Kharlaloo. Kane ka la pynlong ïa nga ban pyrkhat lada ka long kaba suk ïano ïano ban kylla Khasi tang ba la buh da ka ktien KHAR NA KHMAT te ïaei pat yn ïakren? Nangta shuh shuh la wan sa kawei ka jingmutdur ïa kane ka jingkylla jait khlem aiñ khlem kanun bad ruh ka jingtang jait ka la kylla long ka political venture ban pynheh ïa ka vote bank jong kano kano ka party? Ki Seng Bhalang bapher bapher ki kren bad pyrshah ïa kata ka influx of foreigner bad ki dawa ïa kata ka ILP hynrei lada khlem kano kano ka aiñ kaba pyrkhing halor kane yn ym lah ban leh ei ei wat lada pynpait ïa ka khlieh ha u maw ruh bad ka jingkylli kaba mih kan shu long, Kaei kaba ap ïa ngi ki Khun Khasi-Pnar ha ki snem ki ban dang wan.
Rung phainal ka Bateithymmai ha ka ïakop ‘Yes i Am’
Shillong, ïaiong, 11: Ka Samla Bateithymmai Nongrum ka la poi mynta ka kynti sha ka kylla ïakhun phainal ha ka lympung ïakop pynisap ‘Yes i Am” Zing Tv Channel.
    Ka All Meghalaya Dancers Association (AMDA) ka kyrpad sngewrit ïa ki paidbah nongshong shnong ka Jylla khamtam ïa ki Dorbar Shnong ba kin ai jingpynbna lem lyngba ki tynghung shnong da kaba kyrpad lem ïa ki paidbah ba kin’vote’ ïa i samla Bateithymmai Nongrum.
    “Ngi kyrpad ruh ïa ki sengbhalang bapher bapher ka jylla ba kin shim lem ïa ka jingbahkhlieh ban pathai khubor sha ki paidbah khamtam sha ki thaiñ nongkyndong ki bym pat da tip bha kumno ban ai ‘vote’ lyngba ka Facebook,” ong u kyrwoh ba la phah da u Bah Darwin L. Mawphlang, General Secretary ka AMDA.
    Ban ai vote ïa ka samla Bateithymmai Nongrum, ki paibdah ki lah ban plie ïa ka Facebook account lajong bad ai jingkynthoh (comment) ha ka “link jong ka Yes i Am” kaba thoh ‘Yes i Am Bateithymmai Nongrum” bad ban tip kham bniah ki paidbah ki lah ban wad jingtip na ki nongïalam ka AMDA ne ka samla Bateithymmai Nongrum ha u phone number: 8575667940-7085486196-9436309032.
    Kum ban shu kdew, ka AMDA dang ha ka 30 tarik u bnai baladep ka la pynlong da ka jingïalang paidbah ha Motphran hapdeng u slap bajur ban pan jingkyrshan na ki paidbah ba kin ai jingkyrshan ïa ka Samla Bateithymmai Nongrum
    Ka AMDA ka ai khublei kyrpang ïa ki paidbah nongshong shnong ka Jylla kiba la leh shitom ban ai vote ïa ka Samla Bateithymmai Nongrum bad kumjuh ïa ka shnong Mairang Pyndenumiong lyngba u Sordar uba la pynlong ïa ka jingïalap paidbah kumno ban ai vote ïa kane ka samla donsap.        Ka Seng ka pynpaw ruh ïa ka jingsngewsih namar ka jingbym patiaw ka Sorkar Jylla halor ki dorkhas ba la pynsngew na ka por sha ka por.
Sei ka NPP da u Bah Erwin ban aireng na Shillong North
Shillong, Ïaiong 11: Ka National Peoples Party (NPP) kala pynbna ïa ka kyrteng jong u Bah Erwin K Syiem Sutnga, Advocate kum u kyrtong ka Party ban aireng ha ka elekshon MLA-2018 na Shillong North Constituency pyrshah ïa ka Myntri ka koit ka khïah Kong Roshan Warjri.
    Ka NPP kala thaw ruh ïa ka Organising Committee jong ka 17 Shillong North hynnin ka sn gi ha ka jingïalang bala pynlong hapoh ka Ïingsah u Bah Erwin ha Umsohsun.
    Kane ka jingïalang hadien ba shong bishar bha ïa ka jinglong jingman jong ka saiñ hima sima ha Jylla, kala rai ba ka NPP ka dei ban pynieng kyrtong na Shillong North ha kaba ka kyrteng u Bah Erwin kala mih kum ka jingtyrwa ïa kaba la mynjur ba un long u kyrtong ha ka elekshon MLA-2018.
    Kane ka jingïalang kala shim ïa ka rai ban thaw shuwa ïa ka Adhoc Committee ba kynthup ïa u Bah Shaiphar Rani kum u Chair man, Bah Gordon Kharshandi Vice Chairman ka Northern Sector bad Mohan Lilani Vice Chairman ka Southern Sector, Bah Andrew Donald Marwein kum u Secretary, Bah Robinson Kharkongor Chief Organisation Coordinator, Bah Sharailang Mawlieh Chief Organiser I/c Northern Sector, u Jiren B Marak Chief Organiser I/c Southern Sector bad ka Depika Deb kum ka Treasurer.
    Ka Adhoc Committee jong ka Youth Wing ka kynthup ïa u Terral Marwein Chief Organiser, Royalstar Tymthai Publicity Secy, Patrick Diengdoh bad Bankynsai Lyngkhoi kum ki Asst Publicity Secy bad i Chief Organisers I/c Womens Wing i dei i Kong Aidalin L Lyngkhoi. Nalor kane la jied ruh ïa ki Joint Secy haduh 12 ngut bad 14 ngut ki Executive Member ki ba mihkhmat na ki 39 tylli ki Polling Station.
Leit kai pyngngad u MP ka Tura ha Shnongpdeng
Shillong, ïaiong, 11: U Conrad K. Sangma, MP ka Tura ha ka 7 tarik mynta u bnai u la hiar leit shangkai pyngngad sha Shnong Pdeng kaba long kawei na ki jaka jngohkai pyrthei ba pawnam ha ka thaiñ Riwar.
    Ïa u Conrad la synran lang da u Dr. W.R Kharlukhi, State President ka Nationalist People’s Party (NPP), u Bah Octamewot Lamin, President ka District ha ryngkat ki nongïalam ka Amlarem Block kynthup ruh ïa u Ma Bnai Syngkrem, Rangbah Shnong ka Shnong Pdeng bad kynthup ki dkhot ka Dorbar Shnong.
    U Conrad ha kane ka sngi u la leit jngoh ruh ïa ki jaka ïalehkai, Scuba Diviing, Ziplinging bad Clip Jumping kiba don ha kane ka jaka jngoikai pyrthei da kaba ïasyllok bad ïaphylliew jingmut bad ki nongïalam shnong khnang ban kyntiew shuh shuh ïa ka jingitynnat jong kane ka jaka jngohkai pyrthei bapawnam ha ka jylla.
    Ha kajuh ka por u la kular ban ai ka jingïatreilang bad ki bor shnong ha ki khep ba donkam bad kyntu ruh ruh ban ïatreilang ban wanrah ïa ka jingkhuid jingsuba hapoh ka shnong ka thaw ban ai jingïada kaba paka na ka bynta ka jingshngaiñ ïa ki nongjngohkai pyrthei. Ha kane ka sngi, u Conrad u la noh synniang nalade sha ka pla tyngka jong ka Dorbar Shnong.
Kyntait ka JAC ba kynnoh shim pisa ka KSU bad RBYF
Shillong, ïaiong, 11: Ka Joint Action Committee on Social Organisation kaba long ka shatri jong ki saw tylli ki sengbhalnag ba kynthup ïa ka CSWO, PPM, HYM, RBPM, ki la kyntait ba kim shym la kdew kti ne kynnoh eiei pyrshah ïa ka KSU ne RBYF ba ki donkti ban shim pisa na ka Bharat Petroleum Corporation Limited (BPCL).
    I Kong Irene P Hujon, President ka CSWO, haba kren ha ki nongthoh khubor i la ong, “ka JAC kam don bynta eiei ban jer kyrteng ïa ka KSU bad RBYF bad ka JAC kam shym la kren bad pynmih eiei ïa kine ki kyntien, hynrei dei u Rohit Jain, uba long u Manager ka BPCL uba la jer kyrteng ïa phi ki ar seng (KSU&RBYF) mynba u la wan ïakynduh ïa ngi ha ka 5 tarik, Ïaiong, 2017 ha Umran Dairy.”
    “Ngim ju kren ne leh kulmar da don kino kino ki sakhi sabut babiang,” ong i Kong Irene bad pynsngap ruh ïa ka Recording sha ki lad pathai khubor ïa ka jingïakren hapdeng ki dkhot ka JAC bad u Rohit Jain ha ka 5 tarik mynta u bnai.
    “Ka JAC ka la pynpaw ba ka long kaba kloi ban pynsngap ïa kane ka Recording sha phi ki ar seng namar ngim kwah ban ïashrut para sengbhalang tang namar u bar jylla uba thmu ban pynpait bad pynsngewthuh bakla ïa ngi tang na ka bynta ka jingmyntoi shimet jong u,”ong i Kong Irene.
    Ka JAC kan ym shongthait ban ïai pyrshah ïa ka jingshna ïa ka Petrol Pump ha Umran Dairy hajan ka Wah Umran ha Umran Dairy hadien ba la leit ujor sha u Deputy Commisioner ka Ri-Bhoi bad sha ka KHADC.
Buddien u Bah Ardent ban pynbha surok Laitkor-Laitlyngkot
Shillong, Ïaïong 11: U MLA jong ka Nongkrem, u Bah Ardent Basaiawmoit, u la leit ïakynduh ïa u Myntri Rangbah ka jylla, u Dr. Mukul Sangma ban buddien halor ka jingpynbha ïa ka surok na Laitkor- Pomlakrai sha Laitlyngkot, kaba long ka surok kaba la sniew bad pynshitom ïa ka leit ka wan ki paidbah, khamtam eh ba kane ka thaiñ kadei kaba bun ki briew ki im ha ka rep ka riang.
    Ha kane ka jingïakynduh u Bah Ardent u la kyntu ïa u Myntri Rangbah ban pynsted noh ïa ka jingpynbha ïa kane ka surok, la kumno kumno ban sdang noh ïa ka kam shuwa ka jingwan u slap ka lyiur. Na ka liang u Myntri Rangbah, u la ïathuh ba ka sorkar lyngba ka tnad PWD, ka la pynkhreh ban pynbha noh ïa kane ka surok bad ka dang sah satang ban pynbiang ïa ki katto katne ki jingdonkam.
    Lah ban kdew hangne ba u Bah Ardent u la rah ruh ïa kane ka kam ha ka dorbar tyngka ba dang shu dep, ha kaba u la dawa na ka sorkar ban pynbha ïa kane ka surok, kaba long ka surok kaba donkam bha jong ki briew ka thaiñ bad kumjuh ruh kaba ju pyndonkam ki briew ba leit sha Laitlyngkot, Pynursla shaduh Dawki. Ha katei ka dorbar, u Dr. Mukul u la kular ban pynbha noh ïa kane ka surok, khamtam eh ïa ki katto katne ki jaka kiba la sniew palat.
Lah ban mih ïakhun u Bah Shem Rynjah na Pynursla
Shillong, ïaïong 11: Ka lyer elekshon ha jylla ka la sdang ban beh suki suki, ha kaba ki Seng Saiñhima, ki la nang pynkhreh ban wad ïa ki kyrtong kiba biang ban mih madan ha kane ka lympung synshar khadar.
    Uwei na kine ki kyrtong uba lah ban mih ha kane ka elekshon 2018, udei u Samla rangbah Shemborlang Rynjah uba lah ban mih madan na Pynursla pyrshah ïa u Bah Prestone Tynsong, MLA ka Seng Congress uba long ruh u Myntri ka sorkar jylla.
    U Bah Shemborlang, um long thymmai shuh ha kaba ïadei bad ka jingshakri ïa ka imlang sahlang, namar ba u la bat bun snem kum u General Secretary ka Khasi Jaiñtia Welfare Association (KJWA) bad mynta kum uwei na ki dkhot ka Research Wing kane
ka Seng. Dei ha ka por ba u don ha KJWA, ba u Bah Shembor, u la pyllut por ha kaba ïarap ïa ki samla ha kaba wad kam wad jam lyngba ki Competitive Exam. U la ïadon bynta ruh ha kaba btin lynti ïa ki samla kumno ba kin nang kiew shaphrang ha ki jingpule jong ki sha ki kyrdan kiba kham sha jrong.
    Nalor kine jingbtin lynti ïa ki samla, u Bah Shem, u la ju ïadon bynta ruh ban ai jingkren bad ai paper ha ki Seminar kiba ïadei bad ka ïap ka im jong ka jaidbynriew, nangta ula ïadon bynta ruh ban kdew lynti ïa ki jingtreikam ka sorkar ban wanrah ïa ki Policy bad ki aiñ ban ïada bad pynkhlaiñ ïa ka jaidbynriew. Nalor kane une u rangbah u don ruh u khulom uba nep ha kaba u la ju noh synñianglyngba ki article sha ki kot khubor, magazine bad kikot kiba long ki symboh pyrkhat kiba kordor shisha.
    Kiwei pat ki jingpynïar jingmut ïa une u samla rangbah, ki long ka jingïashim bynta jong u ha ki International Semimar ban ïatai halor ki riti ki dustur bad ki mat kiba ktah ïa ki riewlum bad ki hok jong ki. U Bah Shemborlang udei na ka shnong Lyngkyrdem bad u shongkha ha Laitlyngkot. Mynta u bat kum u Joint Secretary ka HSPDP bad la sngewthuh ba u lah ban pan ticket na kane ka Seng.
Leit tohkit ki Pulit halor ka jingïap ka Longkmie
Shillong. Ïaiong 11: Ki Pulit ka East Khasi Hills kila hïar hynne ka sngi sha thaiñ Diengpasoh ban tohkit ïa ka jingïap jong kawei ka Longkmie hala ka jong ka Ïingsah bad bala tep da ki bahaïing hasem khlem da pyntip sha ka Aiñ.
    Ki Pulit ki ïathuh ba hynnin ka sngi kila ïoh khubor ba kawei ka Longkmie kala dkhat jubor ïala ka jingim hala ka jong ka ïingsah bad ki bahaïing pat kila tep noh ïa ka met jong ka. Ki ong ba ki bahaïing kila lap ïa ka metïap hynnin ka sngi bad la suba jur ba kane ka longkmie kala ïap kumba ar sngi eiei.
    Hynrei ha ka jingtohkit, u Medical Officer ka Diengpasoh PHC ula ïathuh ba kane ka Longkmie kala ju wan teng sha u ban phah pynhap khun.
    Halor kane ka jingshem, ki Pulit kila register case bad ka jingtohkit mynta kala ïaid shakhmat. Ki Pulit ki lah ruh ban khlong bïang ïa ka metïap na ka bynta ban leh ïa ka post mortem ïoh don kano kano ka daw halor ka jingïap jong ka.
Lap metïap na madan Umkalïar
Shillong, Ïaiong 11: Ki Pulit hynne ka sngi kila ïohtam ïa ka metïap jong u samla John Jarred Mukhim ba 32 snem ka rta, kaba thïah lyngtar hapoh madan Umkalïar, Shillong. Ïa ka metïap la kit sha Civil Hospital, Shillong ban pyndep ïa ka post mortem. Ka jingtohkit kala ïaid shakhmat ban lap ïa ki daw ka jingïap jong u.
Kem ki Pulit ïa arngut ki suba Nongkhaii droks
Shillong, Ïaiong 11: Ki Pulit ka Anti Narcotics Task Force hynnin ka janmiet kila kem ïa arngut ki samla na Bimola Point, Shillong halor ka jingsuba ba ki dei ki Nongkhaii droks.
    Kine ki arngut ki samla ki kyrteng u James Lyngdoh Mawphlang ba 25 snem bad u Halim Mïah ba 28 snem, ong ki Pulit kiba ïathuh ba na ka met jong kine ki arngut, la ïoh ban kurup ïa u droks ba khoa 1.21 gram. Ïa kine ki arngut la kit noh sha Thanad bad ka jingtohkit mynta kala ïaid shakhmat.
Leh beijot ki runar ïa arngut ki Heprit
Shillong, Ïaiong 11: Arngut ki Heprit ba kynthup ïa uwei u Heprit shynrang ba 9 snem, kila shah leh beijot ha ki runar ha ki artylli ki jingjïa. Une u Heprit ula shah leh beijot hynne ka sngi ha u Bar Jylla ba kyrteng u Arjun Das ha kawei na ki Shnong hangne ha Nongbah Shillong. Kawei pat ka jingjïa kala jïa ha ka 9 tarik ha kaba iwei i Heprit ba dang saw snem ila shha leh beijot ha u rangbah ba 48 snem hapoh surok Shilong By-Pass. Une u rangbah u kyrteng u Rijied Sohsten bad ïa une u briew la kem noh da ki Pulit.
Namar ka Lympung ka Seng Khihlang yn ym shah ïaid trok
Shillong, Ïaïong :Ka Seng Khasi Riwar Mihngi ha ryngkat ka jingïapynbeit lang bad ka Pynursla Police Station, Pynursla, khnang ban lait na ka jingdheng kali ha ka 16 tarik Ïaïong 2017 (Sngi U Blei), ka sngi ba pynlong ïa ka Lympung jong ka Seng Khihlang ha Pynursla, kumta la rai ban ym shah ïaid ïa ki trok kit maw, kit mawshun, kit dewïong lait noh tang ki trok kit mar bam naduh ka por 7 baje mynstep haduh 9 baje mynmiet. Kumta la kyrpad ïa ki nongñiah trok ba kin ïaishah shipor bad bad ïasnohkti lang khnang ban lait na ka jingdheng kali ha katei ka sngi bad ba kan ym mih kano kano ka jingeh ïa ki nong pynïaid kali (Pynursla Police bad Samla Riwar).Kane ka long katkum u kyrwoh lyngba u Bah OSM Tynsong, Publicity Secretary Seng Khasi Riwar Mihngi.
15 tarik ka General Meeting jong ka JSU ha Bosco Pnar
Jowai, Ïaiong : Na ka liang ki dkhot jong ki CEC bapher bapher na ki Unit bad Circle jong ka Seng Jaiñtia Students Union (JSU) baroh ki la shim ïa ka rai ha ka 5tarik mynta u bnai ba kan pynlong ia ka General Meeting jong ka haka 15tarik mynta u bnai ha ka por 11baje mynstep ha ka jaka jong ka Bosco Pnar Jowai.Ka jingpynlong ïa kane ka General Meeting kalong halor kiba bun ki kam kiba dang sahteng jong ka seng bad na ka bynta ka jingjied ïa ki nongkitkam bathymmai nalor kiwei kiwei pat ki bynta.Kane ka long katkum u kyrwoh lyngba u Samla L Phawa, Asst General Secretary JSU Central Body bad u Bah E Pale Chief Adviser JSU Central Body.
    
Ai jingïarap ka Synod sha ki lanot shohphrïa ha Mynnar Presbytery
Nongpoh, ïaïong 11: Ka K.J.P Synod Sepngi hynnin ka sngi kala leit ban ai jingïarap ïaki longing kiba la mad ïaka jingpynjot jong u phria haka sngi U Trai kata ha ka 2,tarik u Ïaïong mynta u bnai.
Katkum ka jingtip ba la phah shaka Synod da I Rev. F.Sancley Moderator Mynnar Presbytery ka long ba u phria bajur u la hap haka sngi U Trai Por 8 baje mynmiet bad u la pynjot ïa kiba bun ki longing kaba la long ka jingduhnong kaba khraw kaba ki la la mad ym tang ka jingjulor ki ïing ki sem,hynrei wat ki jingthung jingtep la pynjulor naphang da u Phria.
Kumba la khein kyllum ïaki longing kiba la shah pynjot ki long ym duna ïaki 350 tylli tang hapoh mynnar Presbytery bad kiba la jot bun eh ki dei hapoh ka Balang Mynnar. Kumta naka liang ka Synod da ka jingsngewkhia ha ka 10 tarik u Ïaiong,2017 kila leit sha katei ka jaka ban ai jingïarap lyngba ka S.E.L.D Department jong ka Synod. Ïa kitei ki jingïarap la leit ban Sam da I Rev. S.C Diengan, Director S.E.L.D. ryngkat bad I Rev. W.H.K Rymmai ha ka jingïadon lang jong U Rev.F.Sancley Moderator lem bad ki tymmenbasan jong ka Balang.
Khot jingïalang kyrkieh ka RBYC ha Nongpoh
Nongpoh, Ïaïong 11: Ka RBYC Nongsangu Unit ka la khot la wer ïa u President Central Body ban ïa donlang ha katei ka jingïalang ha ryngkat bad kiwei kiwei ki nongïalam ba hakhmat ka seng central body, kiba kynthup ïa u Working President Bah H. Marsing, u bah M.Tron, Bah Lari Tmung lem bad baroh ki dkhot ka CEC RBYC Central Body.
    Kane ka jingïalangkan long ha ka 15 tarik, u Ïaiong, 2017 ha ophis treikam ka seng ha Nongpoh naduh ka por 11 baje mynstep.
    Na ka liang ka RBNC Nongsangu Unit ka la khot ïa u Bah Ailang Malai, President ka Sengkmie ban don lang ha katei ka ka jingïalang ban ïoh ban ïa tai halor ki bynta ki kam kiba dang sahteng kiba u dei ban ai jubab ba shai halor ki kam seng bad kiwei kiwei ki kam, hynrei lada u President ba rangbah um shim khia ka seng kam banse ban shim dakiwei ki lad ba tyngeh ban pyshah ïa u President ba rangbah ka Seng.
Hapdeng ka jingphuh jingphieng la kut noh ïa ka Shad Suk Mynsiem ba 3 sngi
Poi haduh 481 ngut ki Kynthei bad 547 ngut ki Shynrang
11 April, 2017
Shilong, Ïaiong 10: Ka Shad Suk Mynsiem kaba 106, kaba dei ka shad ban ainguh aidem ïa U Blei Trai Kynrad, u nongbuh u nongthaw ka Seng Khasi Kmie, Mawkhar Shillong kaba la long ha ki lai sngi lynter ka la poi noh sha kaba kut mynta ka sngi ha lympung Weiking, Jaïaw hapdeng ka jingphuh jingphieng bha ryngkat ka jingai lad ka mariang.

    Ka jingwan ïashim bynta jong ki nongshad ka long ba ki kynthei ki nongshad baroh ki long haduh 481 ngut bad ki Shynrang ki long 547 ngut ba kynthup ïa uwei u riew rangbah ba la don 88 snem ka rta u bah Belin Thabah ba dei napoh ka shnong Umsaw, Sohïong bad haba kheiñ kyllum ki nongshad baroh ki long 1028.

    Ki riew pawkhmat ba la poi ban sakhi ïa kane ka shad ki kynthup naduh u Lat ka jylla u Banwarilal Purohit, u Chief Justice ka Meghalaya High Court u Dinesh Maheshwari, ki nongmih khmat paidbah ba kynthup ïa I Kong Roshan Warjri myntri ka sorkar jylla ba dei khmih ïa ka tnat ka koit ka khiah, ki MLA ba kynthup ïa u bah A.L Hek, Bah Jemino Mawthoh, ryngkat ki President bad Secretary jong ki tnat ka Seng Khasi bad ki nongïalam ka Seiñ Raij, ïa kaba la nang pyniphuh iphieng shuh shuh da ka jinghiar ban sakhi da u paid ba wan khmih kai.

    Hadien ba la kut jong ka jingshad la ïoh pat ïa ka dwai ka phirat kaba la ai da u Rgh Romeo Mawrie uba la shim syndon ïa ka bynta ban pynhap ïa ka lama jong ka Seng Khasi.

    Na lympung Weiking la pynlong ïa ka jingïaid kjat ban wanphai sha ïing seng ha Mawkhar Shillong, ha kaba u Rgh Bantei S. Rumnong, President, ka Seng Khasi, Kmie, u la ai khublei ïa la ki para kur ki parakha, najan bad na jngai bad ïa ki nongshad kynthei bad shynrang kiba la wan ban pynphuh pynphieng ïa kane ka shad mynta ka snem.

    Haba ïakren bad u Mawphor u rangbah Belin Thabah u ong ba u long u briew uba sngewtynnad ban ïa shim bynta ha kum kine shad ki kmen, kaba bunsien u la juh mih lympung ban shad ha ki lympung ba dei jong ka shnong.

    “Ha ka por ba nga dang samla, nga la juh wan teng ba ngan shad ha kane ka Shad Suk Mynsiem” la ong u rangbah Belin katba u dang shongjah thait ïalade shipor.

    Kum ka dak ka jingsngew burom ïa kane ka jingwan ban ïashim bynta ïa u rangbah Belin Thabah la pynithuh syndon ïa u hakhmat u Lat ka jylla u Banwarilal Purohit uba la kitbok kit rwiang ïa u ba un nang ioh ïa ka met ka phad ba koit ba khiah bad wan ïashim bynta sha kane ka shad ka kmen.
Kob ka UDP ban lehbha ha u 2018 ba beh ka lyer pyrshah Congress ha Jylla
11 April, 2017
Shillong, Ïaiong 10: Ka United Democratic Party (UDP) hynne ka sngi kala kam ba ka don ka lad ïa ka Party ban tam shakhmat ha u 2018 namar ka jingbeh jong ka lyer pyrshah Congress haba batai lypa ruh ba ka lawei ba dum kan ap ïa ka BJP ha Jylla.

    “Ngi kyrmen skhem ba ka UDP kum ka seng riewlum ba heh duh ha Jylla, kan tam shakhmat ha ka elekshon MLA 2018 namar ka jing beh jong ka lyer pyrshah Congress ha Jylla” ong u Dr Jemino Mawthoh, General Secretary ka UDP hynne ka sngi.

    Haba pyntip ba ka UDP kala pynkhreh shaid shaid na ka bynta ka elekshon MLA, u Dr Jemino ula ong ba ka Party kala trei shitom ha kaban pynthikna ba kan dup poi sha ka thong.

    Ka UDP kan sa pynlong ïa bun tylli ki jingïalang hapoh ka Jylla ka ban sdang naduh ka 11 tarik Ïaiong bad kine ki jingïalang kin long ha Songsak, Rongjeng bad Tura ha ka 11 tarik bad 12 tarik Ïaiong bad ha Khliehriat, East Jaiñtia Hills ha ka 15 tarik Ïaiong. Kat kum ka jingong jong u, ka UDP ka don jingkyrmen bha ban ïoh khur ïa ka jingjop ha Ri-lum Jaiñtia.

    Hadien kine, ka UDP kan sa pynlong ïa ka jingïalang Central Executive Committee ha ka 17 tarik Ïaiong, ka ban ïakren halor ki kam ba ïadei bad ka elekshon MLA.

    Ha kawei pat ka liang, une u General Secretary ula ong ba ka Bharatiya Janata Party (BJP) kan dang hap ban ïaid ïa ka lynti kaba jngai bha hangne ha Jylla Meghalaya.

    “Ngim don eiei ban ong halor ki jingkren u Myntri Rangbah Duh ka Ri ba ïadei bad ka roi ka par. Hynrei kaei kaba jia ha ka Ri baroh kawei khamtam halor ki kam ba ktah ïa ka Niam kum ka jingkhang ot doh masi, nga sngew kan ktah jur bha ïa ka BJP hapoh ka Jylla” ong u Dr Jemino haba bynrap “Kiei kiba jia ha ka Ri kin ktah jur bha ïa ka BJP hangne ha Meghalaya bad kumjuh ruh ha kiwei ki Jylla ka thaiñ Shatei Lam Mihngi kum ka Mizoram bad Nagaland”.

    Lah ban kdew hangne, ka UDP ka dei kawei na ki seng riewlum ka Jylla kaba iatreilang bad ka BJP hapoh ka kynhun NEDA.

    U Dr Jemino ula pynpaw ba ka UDP ka dang long kaba kloi ban iatreilang bad kino kino ki Party kiba ïasngewthuh jingmut. U ong “Lada ki Party ki kloi ban iatreilang kan bha eh hynrei lada kim trei, ngi hi ngin ïaid beit hala ka jong ka lynti”.

    Haba kylli halor ka Seng saiñ Pyrthei ba thymmai ka Peoples Democratic Front (PDF), une u Nongïalam ka UDP ula pynpaw ïa ka jingartatien ba ki paidbah kin pdiang.

    “Ka PDF ka lah ban tuh ïa bun bah ka Vote jong ka Congress hynrei ngam tharai ba kan don ka jingkylla ha ka Vote jong ka UDP” ula ong.

    Ha kajuh ka por, une u Nongïalam ka UDP ula pyntip ba arngut ki MDC barim na Ri-lum Jaiñtia ba kynthup ïa u Bah Kor Syngkli bad Bah Welcome Dkhar, kila mynjur ban iatreilang ha kaban pynthikna ba ka Party kan lah ban leh bha ha Ri-Lum Jaiñtia ha u snem 2018. Ula kyntu ruh ïa ki Nongkyrshan ba kin iawan lang sha ka jingïalang ban long ha Khliehriat West Community Hall ha ka 15 tarik, ïa kaban sa don lang ki Nongïalam ka Seng Kmie bad na ka District.
Ai jingkyrshan 2 ngut ki MLA barim ïa ka kyrtong NPPJirang
11 April, 2017
Jirang, Ïaïong 10: Shi snem shuwa ka elekshon MLA, ka Seng NPP na Jirang ka la ïoh ïa ka jingkyrshan kaba donkam shisha bad kata ka long haba arngut ki MLA barim kane ka Constituency, ki la pynpaw ba kin kyrshan ia ka kyrtong ka seng ha kane ka elekshon.

    Katkum ka khubor ba la phah da ka Seng, la ïathuh ba kine ki arngut ki MLA barim ki long u Rev. Gerson Lyngdoh bad u Bah Snowmik Kalwing. Kine ki arngut ki rangbah ki la ïadon lang ha ka jingïalang ba la pynlong da ka Seng NPP ha Umsong mynsngi Saitjaiñ.             Ïa kane ka jingïalang la pyllong kum shi bynta ban pynkhreh ïa ka elekshon sha ka Ingdorbar Thawaiñ ha u snem 2018. Ia kane ka jingïalang la pyllong da ka seng National People’s Party, Ri Bhoi District Committee. Ha kane ka jingïalang, la wan ban ïashim bynta bad pynshit pynshngaiñ da ki hajar ngut ki nongkyrshan jong ka seng na kylleng ki shnong ki ba hap hapoh u pud u sam jong ka Jirang Constituency.

    Ïa ka jingialang la pyniaid da u Bah Sranly Wahlang, u ba long ruh ha ka juh ka por u Adhoc Secretary jong ka seng na ka Western Circle jong ka Constituency. La iadon ryngkat ruh u National President ka Party, u Conrad K. Sangma, u ba long ruh u MP jong ka Lok Sabha na Tura Parliamentary Constituency , nangta u Dr. Charles Reuben Lyngdoh, General Secretary ka Party, State Unit bad u Bah Bimol Saikia, uwei na ki riew rangbah ba pawkhmat na Byrnihat. Ha kane ka jingialang la ioh jingkren na kiba bun ki riew rangbah u Bah Sevenman Roy Thangkhiew bad u Bah Wesley Doloi, ki President jong ki Unit bapher bapher bad na ki Mahila Unit jong ka party. Uwei na ki riew rangbah ka thain, u Bah Snowmik Kalwing, uba long ruh u MLA barim haba ai jingkren u la pynpaw ia ka jingkyrshan ba pura ia ka seng bad u khmihlynti ba hapoh ka jingialam jong ka seng NPP u don ka jingkyrmen ba kan don ka jingkylla ha kiba bun ki liang hapoh ka jylla baroh kawei. Ha kane ka jingialang, u Secretary jong ka party i/c Ri Bhoi u la pynskhem ia u Bah Wesley Doloi kum u President jong ka Party Western Circle bad ia u Bah Sranly Wahlang kum U Secretary jong ka Western Circle. Ha kane ka jingialang la ioh ruh ban pynskhem ia ki nongialam jong ki primary unit jong ka party na Nongladew, Umsong, Umrit, Wahsynon (Jirang), Nongbirthem, Umsohbar, Umtasen, Mawdem, Upper Bagan, Dihal Bagan, Kushwa, Harlibagan bad kiba bun ki unit jong ka party da u National President jong ka party.

    Haba kren ha kane ka jingialang, I Kong Wandashisha Wahlang, iwei na ki samla ba pawkhmat jong ka thain Jirang I la pynpaw ia ka jingthmu jong I ban ia aireng ha kane ka Elekshon ka ban wan. I la ong ruh ba ka jingthmu jong I ka long ban shakri ia la ka dong ka thain ka ba la shah iehnoh khunswet bad kaba dang sahdien ha baroh ki liang. I la ong ruh ba wat hadien ki phew snem ba ngi la ioh la ka jong ka jylla, ka thain Jirang baroh kawei kam pat lah ban ia kot kyrdan bad kiwei pat ki dong ki thain jong ka Jylla. Kane ka pynpaw shai ia ka jingbym kitkhia jong ki nongmihkhmat bad ki nongialam jong ka thain. I la pynpaw ruh ia ka jingbynniaw ia kane ka jingsahdien jong ka dong bad ka thain bad I la banjur ba kane ka dei ka por kaba biang eh ban wanrah ia ki jingkylla na ka bynta ka roi ka par. Namarkata I la iawer ia ki riew rangbah, ki longkmie bad khamtam eh ia ki samla ba kin iamih shakhmat ban saindur thymmai ia ka dong ka thain, ban kyntiew ia ka roi kapar, ka ioh ka kot, bad ka longbriew manbriew ha ka imlang sahlang hi baroh kawei. I la kyrpad ruh ia ia baroh ki nongshnong shnong ka thain ba ngin kyndit bynriew bad pyrkhat thymmai noh na ka bynta ka lawei ba phyrnai jong ki longdien khnang ba ngin ia kiew shaphrang ha baroh ki liang.

    U MP ka Tura sha Lok Sabha, u Conrad K. Sangma habakrenkane ka jingialang u la ai khublei iaki nongialamjong ka party ha RiBhoi District kiba la trei shitom ban pynkhlain ia ka party. U la iaroh ruh ia ki rangbah jong ka Jirang Constituency kiba la wan shakhmat ban kyrshan ia ka party ha kane ka kynti kaba mynta. U la iathuhruh ba kum ka party ki don ia ka jingkyrmen ban lehbha ha kane ka Elekson ka ban wan na ka bynta ban wanrah iaki jingkylla ha ka Jyllahi barohkawei. U la kynthoh ia ka jingbymkitkhlieh bad jingbymshimkhia jong unongmihkhmatka thain ban wanrah iaki kampynroi ha kane ka thain. U la pynpaw ruh ba kum kinongmihkhmat ymdei ban don kano kano ka jingniew shilliang iaki paidbah hynrei ka kamram jong uNongmihkhmat ka long ban shakriiakipaidbahymbakipaidbah kin shakri ia U. U la kynthoh ruh ia ka jingbymler kam jong kane ka sorkar ba mynta hapoh ka jingialam U Dr. Mukul Sangma, kaba la ka ktah shi katdei eh iaki nongshongshnong hapoh ka jylla. U la ongruh ba kane Ka Sorkar ka dei kaSorkar ka bym lerkam tam ha ka histori jong ka Jylla.

    Ha kaba khadduh eh u la kyrpad iaki paidbah ha Jirang constituency ba kin aiia ka jingkyrshanba puraia ka Party ha kane ka kynti. U la kular ruhbalada ka party ka poi sha ka thong, na ka liang ka jongu un pyrshang ban iarap kyntiew ia ka roi ka par jong kane ka thain. U National President jong ka party u la pynpawbana ka liangjong u, u la kular ban aii a ka jingkyrshan bapura ia I Kong WandashishaWahlang ha kane ka kynti kaba mynta bad kyrmen ruh ban in poi sha ka thong jong ka jingjop.
Donkam ban ai ka jinghikai kaba bha tam ia ki khynnah skul sha ki nongkyndong: Zenith
11 April, 2017
Shillong, Iaiong 10 : U Myntri ka tnad Sport bad Youth Affairs u Zenith M Sangma u la ban jur ïa ka jingdonkam ba ki nonghikai kin ai ka jinghikai kaba bha tam sha ki khynnah skul kiba pule ha ki skul nongkyndong khnang ba ka kyrdan jingpule kan ïa ryngkat kyrdan bad kito kiba leit skul ha sor.

    U la kren ïa kane ha ka jingïalang plie ïa u maw nongrim na ka bynta ban tei ïa ka skul Salmanpara Secondary School, kaba hap ha ka Zikzak C&RD Block, South West Garo Hills. La synran lang ïa u da u Chief Whip ka sorkar bad u MLA katei ka Constituency u W.D Sangma mynta ka sngi.Ïa ka jingtei ïa katei ka skul la bei tyngka da ka Asian Development Bank (ADB) kat kum ka project “ Support Human Capital Development in Meghalaya” kaba long ka kynja project ba nyngkong eh ha ka ri.

    Baroh arngut u Zenith Sangma bad u W.D Sangma ki dei ki khynnah skul ba la pass na kane ka skul.La plie ïa ka ha u snem 1983 hadien ba la ïoh jingbit ha u snem 1982.

    Ha ka jingkren jongu u la pynpaw ba ka sorkar ka shim khia bha ban kyntiew ïa ka pule dangle ha ki thaiñ nongkyndong bad khamtam eh ka shim khia ban peit ba ka jingpule ha nongkyndong bad ha sor kim don jingïapher satia. U la iathuh lyngba ka ADB la mang ban ïarap sha ki 117 tylli ki skul ha kylleng ki bynta jongka jylla bad kane ka long ban tei pynbha ïa ki ïing skul, ban pynbiang lut ïa ki jingdonkam nadong shadong ha ka skul. Na ka bynta ka Salmanpara ka sorkar ka la mang 1.15 klur. Nalor kane u la pynpaw ruh ïa kiwei kiwei ki kam pynroi pynpar ba ka sorkar ka la leh hapoh ka jingïalam jongu Dr Mukul Sangma kum u myntri rangbah ka jylla.

    U la ong ki paid nong shong shnong jongka Salmanpara kiba ïohi mynshwa ba ka dei ka jaka ba sahdien tam bym lait ïaid kali, hynrei mynta ki la ïoh ban sakhi ïa ki jingkylla bad jingroi jingpar kiba wan ha kane ka jaka. U la kyntu ïa ki khynnah skul ba kin shim khia ha ki jingpule jongki bad beh sha pyrshah jongka thong khnang ba kin long ki nongïalam jongka lawei ban wan.U pynkynmaw ruh ïa ki kmie ki kpa ba kin shim ka jingkit khlieh na ka bynta ki khun ki kti jongki ha ka jingpule dangle jongki.

    Na ka liang u MLA u W.D Sangma u la pynpaw ka jingkmen ba ki paidbah ka Salmanpara ki la ïoh ban jam sa uwei u maw mer ha ka liang ka roi ka par bad u kyntu ïa ki paidbah ban ïatrei lang khnang ban pynsted ïa ka jingtei ïa ka skul. Kiba la ïadon lang ha kane ka sngi ki long u DC bah C.V.D Diengdoh, DSEO Ampati C.J Sangma, Headmaster Salmanpara Secondary School Ringnan A Sangma bad kiwei kiwei.
Haei nga don bad nga dei u ei? buh jingkylli u Rev Ladawngliana iaki samla pule Pastor
11 April, 2017
Shillong, ïaiong 10: U Moderator ka Presbyterian Church of India u Rev Ladawngliana haba kren kum u kongsan ha ka jingialang ban ai khublei khatduh (Valedictory service) ia ki samla pule Bachelor of Divinity (B.D) ka John Roberts Theological Seminary, Mawklot Shillong ula buh iaka jingkylli kaba khia da kaba u ong, "Haei nga don bad nga dei u ei? Ha kaba ula ong ba kane kam dei tang iaki hynrei wat ia ki nongialam Balang bad kumjuh ruh iaki khristan.

    Ula ong ba ka jingbuh ia katei ka jingkylli ka dei hadien ba kum u nongialam Balang ne wat kiwei ruh hadien ka jingbishar bniah ia ka jinglong jingman ka imlang ka sahlang la iohi ba kam i don shuh ka jingkyrmen, lada phai sha ka jingjot jingpra ki iing ki sem, ki shnong ki thaw, da kaba u ong, "Ki iing ki sem ki jot ki pra namar ba kam don shuh ka jingieid hapdeng jongki bad ruh ba kam don ka jingniewkor ia kiwei, bad kane ka pyni shai kdar ba kum ki briew ngi pynjot bad pynsepei iala ka jingim tang na ka bynta kiei kiei ki bym don jingmyntoi."

    Ka jingkylli ba mano ban leit shaki, kumta ula kyntu ia ki samla pule kiba la dep pule bad kiba dang pule hapoh kane ka shlem jinghikai ban shakri ha ka kam U Kynrad, ula ong ba kin long ka sakhi sha kiwei lyngba ka jingim ha ka doh bad khamtam ha ka jingim ba kynja mynsiem khnang ban wanrah biang ka jingkyrmen bad jingsuk ia ka imlang ka sahlang bad ka ri baroh kawei, kumba kila ioh iaki jinghikai bad jingtip lyngba kane ka jaka pule, khnang ba kin long kum kita ki shakri kiba pyndonkam ia ka sap (talent) kaba u Kynrad u ai, ym ba kin long kum u shakri uba buhrieh iala ka jong ka sap.

"Ngi donkam ka jingiatreilang ban sopspaiñ sa shisien ia ka imlang sahlang kaba la duh iaka jingkyrmen lyngba ka jingling jingim kaba bha, ka jingim kaba myntoi sha kiwei bad ba ngin long ka khubor kaba bha," ong u Rev Ladawngliana da kaba bynrap, ba kum ki samla pule BD kila ioh shibun ki jingmyntoi ha ka liang ka jingling ba shimet jongki (jingling mynsiem) ne wat ha kaba iadei bad kiwei ki bynta.

Nalor kane ula kynthoh ruh ba kum ki shlem ai jinghikai ban shakri iaka kam u kynrad ki duna bha ban sei shisha kita ki shakri ki ban don iaka jingling mynsiem, ka jinglong kaba bha bad ka jingmyntoi sha kiwei, namar ka imlang ka sahlang ka donkam ia ki ba kin long ka jingkylla.

Ha kane ka sngi na ka liang u President ka Governing Body ka JRTS u Rev T.Mukhim ula ai ia ki Certificate sha ki 40 ngut ki samla kynthei bad shynrang kiba la dep ban pule iaka Bachelor of Divinity (B.D) bad ruh sha ki ba puyndep iaka Lay Leadership. Katba na ka liang u Tbn.T.L Rapmai ula buh ka jingduwai kaba kyrpang na ka bynta kitei ki samla ba kin nang kiew shaphrang ha kaba ban ai ka jingshakri ia ka kam U Kynrad.

    Ha kane ka sngi ka kong L.Lyngdoh Ex-Secretary Jingiaseng Kynthei KJP Assembly kala pyllait paidbah ruh iaka Seminary Magazine. Nalor kitei ki prokram la pyniphuh iphieng lyngba ka jingrwai kaba kyrpang na ki samla pule B.D.

    Ha kane ka sngi la iadon ryngkatlang ki nongialam ba hakhlieh ka PCI, ki Pastor ka KJP Assembly, KJP Synod Mihngi, KJP Synod Sepngi, ki Nonghikai ka JRTS, ki kmie ki kpa, kiba ha iing hasem jong ki samla ba pyndep iaka jingpule B.D, kibad kiwei kiwei.
Poi phew hajar, shah daiñ kuna jubor ki nong Riangdo ha uba kam ophisar MECL
11 April, 2017
Nongstoiñ, Ïaïong 10 : Ka long kaei kaei kaba phylla hynrei kaba shisha ba ha ka sngi Palei jong ka taïew ba la dep uwei u briew uba kam ba u dei u Ophisar na ka tnad jong ka Meghalaya Energy Corporation Limited na Shillong u la wan ha Riangdo bad u la rung ha ki ïng ki sem bad ki dukan ban jurip ïa ka jing pyndon kam bording dakaba rung man kawei pa kawei ka kamra.

    Utei u briew haba u rung kumtei um shym pan kano kano ka jingbit na ki trai ïng bad trai dukan, ïathuh ki nongshong shnong na Riangdo bad ynda u la dep rung u shu mih noh khlem kynjoh ktien wat shi kyntien ruh.Kaba lyngoh ka long ba ha ka por janmiet pat u line man uba dei peit ïa ka jing pyndonkam bor ding ha Riangdo u la shu wan ai da ki kot.

    Kaba pynlyngoh ïa ki nongpyndon kam bording ka long ba ïa ka bai thang bor ding kim ju pynsah man la u bnai hynrei ki siew ryntih kumba ka long bad man ka por ba poi ki bill. Katei ka jing shah daiñ kuna ka sdang naduh kaba Rs.5,055, 28,516, 54,308, 60,120, 73,104 haduh 91,800 tyngka.

    Nalor kata katkum ki receipt ba ki nongshong shnong ki la ïoh pdiang ha kapor ba ki leit siew khatduh ïa ka bording ki long ha ka 31 tarik jong u bnai ba la dep pynban ha kitei ki shithi ba la phah la shu oh dor kumba dawa pisa ki lehnoh bad byrngem ruh ban mudui da ka ejhar lada kim siew hapoh ka 21 tarik mynta u bnai.

    Halor katei ka jingshah daiñ kuna khlem nongrim mynta ka sngi u sordar jong ka shnong Riangdo, ki rangbah jong ka shnong, ryngkat ki long ïing kiba shah daiñ kuna ki la pynlong ïa ka jingïakynduh lang ban ïa pyrkhat halor katei ka kam ha kaba u Bah Morningstar Mawsor MDC u la ïa don ryngkat namar ba ka dukan jong u ruh ka ngat ha katei ka juh ka jingdaiñ kuna khlem nongrim.

    Nalor kata ha katei ka jingïakynduh lang dakawei ka jingmut ki la ïakut ban phah da ka jing thoh sha ki heh ka MECL na ka bynta ban pan jingshai halor katei ka jing shah daiñ kuna khlem nongrim. Ha kajuh ka por ki la rai ba lada ki heh ka MECL kim lah ban ai jngshai halor katei ka jingthoh ba kin sa phah kin sa pynlong da ka jingïalang paitbah ban kin sa shim da ka rai kaba tyngeh wat lada kan poi haduh u pud ban pynlong da ki jingïakhih ruh.

    Nalor kata kitei ki rangbah jong ka shnong Riangdo ki la pynrem jur ruh ïa utei u briew namar ba haba un wan rung ha ki ïng lada kylli ei ei u shu kynhied da ki ktien kiba khor ryngkat ka jing kren beiñ da ki ktien ba khlem akor haduh ba ka la pynsngewsih kthang ïa ki trai ïng.     Kitei ki rangbah ki la ïathuh ruh ba u line man uba dei peit ha ka thaiñ Riangdo u la leit ha kawei ka long ïng ha ka por ba don tang ka kmie bad u la ong ba phi dei ban leit siew beit ïa katei ka pisa namar lada phim leit siew ha ka por ba la buh phin sah dain kuna arshah bad philah ban sha daiñ kuna da ki lak tyngka ruh namar ym don bal ah ban leh ei ei ïa utei u briew. .
Plie u Dr. D.D Lapng ïa u Mawnongrim ka Irrigation project ba 3 klur tam ha Marmaiñ
11 April, 2017
Nongpoh, Ïaïong 10: Palat 139 ngut ki nongrep ha ka thaiñ Marmain kin ioïh ïa ka jingmyntoi kaba khraw na ka tnad Water Resource ka sorkar jylla na ka bynta ban kyntiew ïa ka kam rep ka kam riang, namar na ka liang u MLA ka Nongpoh, u Dr. D.D Lapang mynta ka sngi u la wan buh ïa u Mawnongrim jong kawei ka Irrigation project ban tei na ka bynta ki nongrep ha katei ka thaiñ Marmaiñ.

    Kane ka Irrigation project ba la wan buh Mawnongrim da u Dr. D.D Lapang ha Marmaiñ la tip kum ka Marmaiñ-Kuswai Flow Irrigation Project, ha kaba la mang tyngka na ka skhim ka sorkar kmie ba la tip kum ka Pradhan Mantri Krishi Sinchayee Yojana (PMKSY), ha ka jinglut jingsep ba la kot sha ka T. 3.73 klur bad ka jingheh ka area ban pyntreikam ïa kane ka project ka la poi sha ka 1.50 hectare.

    La sakhi lang ruh ha kane ka sngi ba la wan ban buh ïa u Mawnongrim kane ka project da ka jingdon lang u Additional Chief Engineer ka Water Resource Department, u Bah WMM Law, u Block Development officer ka Umling C&RD Block, u Bah R. Kharbihkhiew, u District Horticulture officer ka Ri Bhoi, u Bah C. Shylla, u Executive Engineer kaWater Resource Department, u Bah S.H Nadon, u CEM barim ka KHADC, u Bah R.R Kynsai Makdoh bad kynthup ruh naduh ki khynnah skul bad ki paidbah nongshong shnong ka thaiñ Marmaiñ.

    Haba kren ha kane ka sngi kum u kongsan, u Dr. D.D Lapang, u la ai ka jingïaroh ïa ka tnad Water Resource ka Ri Bhoi, namar dei lyngba ka jingshim khia ki ophisar ba la lah ban wan rah ïa katei ka project ba la kot da ki Klur tyngka ba u paidbah nongrep un dup ioh jingmyntoi ban kyntiew ïa ka rep ka riang.

    U la ong ruh ba bun na ki paidbah nongshong shnong ha katei ka thaiñ ki dei ki nongrep bad kane ka jingwan kane ka project kan long shisha kawei na ka lad ba ka sorkar kan dang lah ban kyntiew ïa ka rep ka riang ki nongrep, haba kum ki nongrep ki ïoh ïa ka um ka wah kaba bit ba biang na ka bynta ka jingdonkam ha ki jaka rep.

    Kumba ka sorkar ka la mang da ki klur tyngka ban wan rah ïa kane ka project, u Dr. D.D Lapang u la kyntu ruh ïa ki nongrep bad kynthup ruh naduh ki paidbah nongshong shnong ba kin pyndonkam hok ïa kane ka skhim bad ruh ban ai ka jingïatrei lang bad ka sorkar, khnang ba ka jingwan rah ïa kane ka project kan long shisha ka lad ban kyntiew ïa ka rep ka riang, kaba long kawei na ka lad kamai jakpoh ki nongrep ha ki shnong nongkyndong, u la ong.

    Shuh shuh, u la ong ruh kumba ka Marmaiñ bad kiwei kiwei ki shnong ki dei ki shnong kiba don ha Khappud ka Meghalaya bad Assam bad khamtam ba mynta ka surok rel kan poi sha ka jylla, hynrei na ka bynta ka jingmyntoi ki paidbah ka thaiñ kum ki trai jaka ne ki trai muluk ki dei ban long Kynrad ha la ka jaka ka puta bad ym ban ailad ïa kiba nabar ban wan tuklar ïa ka kamai ka kajih bad kumjuh ruh wat ha ka rep ka riang ba ka Ri Bhoi ka dei kawei na ka them kaba seisoh ba ki paidbah ki lah ban kyntiew ïa ka ioh ka kot lyngba ka rep ka riang bad ka kamai ka kajih, u la bynrap.
Duh jingiarap ki lanot shah lynshop mariang ha Ranikor ba leh politik ki briew MLA bad Block : KSU
Yn khang lut ïa ki tamasa lehkmen ha ka distrik
11 April, 2017
Shillong, Ïaiong 10 : Ka KSU Ranikor Circle ka la kynthoh jur ïa ka rukom sam jingïarap ïa ki lanot shah lynshop mariang ha ka thaiñ Ranikor baroh kawei da kaba ong ba dei tang ki nongkyrshan jong u MLA kiba ïoh ïa ki lad jingïarap.

    Haba kren bad ki lad pathai khubor, u president ka KSU Ranikor, Bah Marconi Thongni u la ïathuh ba ha ka jingwad jingtip jong ka seng, ki lap ba ki don haduh kumba 1,598 tylli ki longïing kiba la julor ha ka jingther u phria bad eriong ha katei ka thaiñ ha ka 1tarik mynta u bnai, tangba bun na ki, kim pat ïoh jingïarap satia.

    Utei u nongïalam KSU u la ong ruh ba kum u nongmihkhmat u la dei ban ïaid lyngba ki Rangbah Shnong namar ki tip khambha ia ka jingjulor ha ki shnong ki thaw, hynrei um shym la leh kumta, u aiti pynban ha ki nongïalam party ban jied.

    “Ngi kyntu jur ïa u MLA ba um dei satia ban leh shilliang khmat haba ai ïa ki jingïarap na ka bynta ki lanot shah lyngshop mariang, hynrei ba u dei ban sam lang ïa baroh khlem da peit la kidei ne kim dei ki nongkyrshan,” u la ong.

    La mih ruh ka jingkynnoh ba ïa ka thup kyrteng ba ki Rangbah Shnong ki phah, ka Block kam pdiang satia hynrei ka la aiti bad phah jied beit ha ki briew jong u MLA.

    Da kaba kynthoh ïa ka rukom treikam jong ka Block, u Bah Marconi u ïathuh ruh ba watla ki Rangbah Shnong ki la phah ïa ka kyrteng sha ka Block Ranikor hynrei na ka liang katei ka ophis pat ka aiti kylla ha ki nongïalam jong utei u MLA ban leit ai ïa ki jingïarap.

    Ki nongïalam ka seng ki la kynthoh ruh ïa ka rukom treikam jong ka Block, kaba khlem lah satia ban ai jingkheiñ ïa ka jingdon ki shnong kiba shah ktah ha katei ka jinglynshop jong ka mariang.

    “Na ka liang ki ophisar ka Block ki dei ban leit hi, ym ban shu phah kylla ha ki briew jong u MLA,” u la ong da kaba bynrap ba wat ha Block ruh ka don ka jingleh shilliang ïa ki nongïoh jingïarap.

    Halor katei ka rukom treikam, ka KSU ka la byrngem ruh ban leh syndon da kaba tyngeh ïa ka ophis jong ka Ranikor Block bad ruh ïa kitei ki nongïalam jong u MLA kiba la nud ban leh politik ïa ka kam ïap kam im jong ki nongshong shnong ka thaiñ.

    Ki nongïalam ka Seng ki ïathuh ruh ba don ki shnong kiba watla ka jingjulor ka poi sha ka 50 tylli hynrei la shu jied ban ai jingïarap tang 2-3 tylli ei ei.

    La ïathuh ruh ba kito kiba ïoh jingïarap don kiba ïoh kawei ka borti, kawei ka mok, u khaw ar shang bad don ruh kiba ïoh da ki tyrpar.

    Na ka liang u Truewell Lyngdoh, general secretary ka KSU South West Khasi Hills, u la ong ba ka long kaba bynñiaw ban ïohi ïa ka jingtuklar jong ki briew u MLA haba ïadei bad ka jingsam ïa ki lad jingïarap sha kitei ki lanot.

    “Ha ka jingshisha u BDO u la dei ban leh hi haba ïadei bad ka jingsam ïa ki jingïarap. Kum u ophisar um dei satia ban sngap ïa ki briew jong u MLA khamtam haba ki Rangbah Shnong ki wanrah hi ïa ka thup kyrteng jong kito ki lanot,” u la ong.    

    La kynnoh ruh ba wat haba ki nongïalam ka Seng ki leit ban wad jingtip na ka ophis jong ka Block, la phah pynban ïa ki ban ïa kynduh ïa kitei ki briew jong u MLA.

    Ha kajuh ka por ka Seng ka la pynbna ruh ban khang lut ïa ki tamasa leh kmen ha ka District kynthup naduh ki beach festival bad kiwei kiwei. “Ngi la rai ban khang lut ïa ki tamasa lehkmen ha ka distrik namar ka sorkar ha kum kitei ki tamasa ka pynlut da ki lak bad klur hynrei na ka bynta ki lanot shah lynshop mariang pat kam don pisa,” ong kitei ki nongïalam ka Seng.
Plie u Bah BL Nongbri ïa ka ‘Fete cum Food Fest’ jong ka skul OM Roy Kynton Massar
11 April, 2017
Shillong, Ïaïong :U Bah BL Nongbri Chief Organiser jong ka KHNAM Central Body bad ha kajuh ka por u kyrtong jong ka KHNAM ha ka 7 tarik mynta u bnai ula leit ban plie ïa ka “Fete cum Food Fest Fund Raising Programme” jong ka O.M. Roy Memorial School Mawlai Kynton massar kum u Kongsan ha ryngkat ka jingïadon lang u Genl Secy.ka KSU Mawlai Circle, Genl Secy.ka KHNAM Mawlai Circle, I Principal jong ka skul, ki nonghikai, ki kmie ki kpa bad ki khynnah skul.

    Haba ai jingkren kum u Kongsan ha kane ka prokram ban pynmih pisa na ka bynta ka jingdap 25 snem jong kane ka skul, u Bah Nongbri ula ong ba ngi sngew donbok shibun ba kum ki nongshong shnong ngi ïoh ïa kum kine ki briew ki ban seng ïa ki skul na ka bynta ban ai jingnang jingstad sha ki khynnah bad ki samla kiba long ka lawei jong ka ri bad ka jaidbynriew hi baroh kawei.Ula ong ruh ba ngi sngew donbok shibun ba ki dang don ki private investor ki missionary ki ban wanrah ïa ki skul kiba bha na ka bynta ban ai jingnang jingstad ïa ki khun ki kti ki jong ngi.

    Hynrei u Bah Nongbri ula ong pat ba kalong kaba sngewsih namar ba ym don kawei ruh ka skul sorkar kaba lah ban ai ka jingshakri kaba paka hapoh kane ka shnong Mawlai.Ula ong ba haba phai sha ka skul Basic kaba don ha Mawlai Nongkwar katba nang mih ki sngi ki snem i kumba kala nang hiar dor bad nang tor, bad na ka liang ka sorkar kam shym la leh ei ei ban kyntiew bad pynbha pat ïa kane ka skul.

    Kumta ruh ula ong ba lada ngim don ïa kum kine ki briew kiba seng ïa ki skul shimet ha kane ka thaiñ lehse kiba bun na ki nongshong shnong jong ka thaiñ Mawlai kin sahdien bha ha ka liang ka pule puthi.Kumta halor kane ka bynta, u bah Nongbri u kyntu jur ïa ki bor sorkar lyngba ka tnad Education ba kan phai khmat sha ki skul shimet bad ban plie ïa ki lad jingïarap kiba bun rukom khnang ba kin nang lah shuh shuh ban kyntiew shaphrang ha ka liang ka pule puthi bad ban pynmih ïa ki riew stad riew shemphang kum ki IAS, ki MCS, ki IPS, ki Doktor, Engineer bad kiwei kiwei ki ban ïalam ïa kane ka ri jong ngi.

    Shuh shuh u Bah Nongbri ula ong ruh ba ka jingangnud ka jong u kalong ruh ban wanrah ïa ka Education Policy kaba kham bha khnang ban lah ban kyntiew ïa ki samla jong kane ka Bri u Hynñiewtrep, bad ruh ban wanrah ïa ka free education na ka bynta ki longïing kiba duk ba kyrduh kumjuh ïa ki skill development subject ha ki skul kum kawei na ki compulsory subject khnang ba kiba duna ha ka liang ka jingpule kilah ban thaw lad ban sdang ïala ki kam lajong bad ruh ban tip kumno ban ïeng hala ki jong ki kjat.

    Ha kajuh ka por u Bah Ban ula ai ruh ka jingkitbok kitrwiang ïa ka Managing Committee jong ka skul ba kan nang trei shitom ha kaban kyntiew ïa ka skul khnang ba ki khynnah skul jong ka thaiñ Mawlai bad kiwei pat ki thain ba marjan kin nangkiew shaphrang ha ki jingpule ki jong ki.
Ïoh nongkitkam ka Seng UDP Youth Wing Mawkyrwat Circle
11 April, 2017
Mawkyrwat, Ïaïong : Ka United Democratic Party (UDP) Youth Wing Mawkyrwat Circle ka la jied thymmai ïa ki nongkitkam jong ka Circle ha kaba u Bah Commander Shangpliang ula shah jied kum u President bad u Bah John Snaitang kum u General secretary.

     Nalor kane la jied ruh kumba 7 ngut ki Vice President kynthup ïa u Bah Polin K. jahrin, u Elderpaulson Lyngdoh, u Kambel Marweiñ, Aibor Paliar, Silverster Thyrniang, Firstmoon Wahlang bad u samla Afterborn Mylliem.

     La jied ruh ïa u samla Anthony Wanniang kum u Assistant Secretary bad ka samla Unity Wanniang kum ka Treasurer. Nalor kine ki nongkitkam la jied ruh kumba 19 ngut ki Executive Member.

    Ha kane ka sngi ba la jied thymmai ïa ki nongkitkam la ïoh ruh ïa ka jingkren na ki Rangbah jong ka UDP kynthup ïa u President u Bah T.K. Lyngdoh bad kiwei kiba la ai mynsiem ïa ki samla ba kin trei shitom bad ki la pynpaw ruh ba ki samla ki dei ka lawei jong ka ri bad ka jaidbynriew.

     La ïoh ruh ia ka jingkren na u President jong ka Youth Wing na u Bah Commander Shangpliang uba la kyntu ïa ki samla ba kin wan ban ïashim bynta ha ka politik bad ha ka juh ka por u la ong ruh ba kum ki samla ki lah ban noh synñiang ha ka imlang sahlang lyngba ka saiñ hima sima.

    U la kyntu ïa ki samla ba kin trei shitom da kaba u ong ba kin nym hun tang ban shu long tang ki nongpeitkai hynrei ba kin long kiba kloi ban mih madan bad ban ïashim bynta ha ka politik khnang ban pynurlong ïa ka jingong, “ki samla ki long ka lawei jong ka Ri bad ka jaidbynriew”.
Sei ka RBYF da ki nongïalam ba thymmai ka Ri Bhoi Mihngi
11 April, 2017
Nongpoh, Ïaïong 10: Kum shi bynta ban dang pynkhlaiñ ïa ka jingshakri na ka bynta ban tynrong lem ïa ka eh ka shon ki paidbah ha ka thain Mihngi jong ka Ri Bhoi ba la tip kum ka Eastern Zone, ka RBYF Sengkmie ha ka sngi Saitjaiñ ka la lah ban jied thymmai biang ïa ki nongïalam ba thymmai katei ka Zone ba la tip kum ka RBYF Eastern Zone.

    Ïa kine ki nongïalam ba thymmai ka RBYF Eastern Zone la jied thymai ha ka jingialang kaba la long ha ka sngi Saitjaiñ ha Umroi. Kine ki nongïalam ba thymma ka RBYF Eastern Zone ki kynthup ïa u President, u Bah Kynsai Nengnong, Vice President, Linus Kharbuki, General Secretary, Rousing Lyngdoh, Asst. Secretary, Foster Sohïong, Finance Secretary, Scalding Basaiawmoit, Organizing Secretary, Kitbok Kharlukhi, Publicity Secretary, Sngewbha Sylliang, Transport Secretary, Shining Rynghang, Education Secretary, Baiaied Kharmudai, Political Secretary, Phrangsngi Nongrem bad kynthup ruh kiwei kiwei ki dkhot ka executive Committee.

    La sakhi lang ruh ha kane ka sngi da ka jingdon lang ki nongialam ka Central body, ba kynthup ïa u Bah A.G Sten, Genral Secretary, u Bah L.K Sawkmie, Vice President, u Education Secretary, Bah S. Rangslang, Sport Secretary, u bah Bullet Marbaniang, u publicity Secretary, u Bah P.P kylla bad kynthup ruh kiwei kiwei ki nongialam ka Central Body. Ïa kitei ki nongïalam ba thymmai ka RBYF Eastern Zone la pynskhem da u Bah L.K Sawkmie, uba dei u Vice President bad ryngkat ka jingsneng ka jingkraw ba kin shim ïa kata ka lyngkor kum ki nongialam ban kit ban bah na ka bynta ka eh ka shon ki paidbah ha ka thain Ri Bhoi Mihngi.
La pynhap pyrda ïa ka Inter School Sports Meet ka MSSASA Pynursla
11 April, 2017
Pynursla:Ka MSSASA Pynursla Block ka la pynlong ia ka lympungialehkai sport ki khynnahskul SSA kiba hap hapoh ka Pynursla C & RD Block bala tip kum ka 5th Inter School Sports Meet 2017.

    Ia kane ka Sport meet ba la pynlong ha ka UUP Stadium Urksew Wahpathaw, la plié ha ka 5 tarik u Iaiong da u bah P.S. Tynsong (B.D.O Pynursla C & RD Block) ha ryngkat ka jingiadonlang u bah M. Rymbai Officer Incharge Pynursla Police Station. Ka ne ka Sports meet ka la long kabajopda ka jingwan iashim bynta shitrhem jong ki khynnah skul kumjuh ruh ba u Blei u la ai ia ka mariang kaba lait na ka jingpynthud jong u Slap.

    Ki skul kiba wan iashimbynta ha kane ka Sports Meet kikynthup ia ki SSA Lower bad Upper Primary School. Ia kane ka sports meet la phiah ha ki saw kyrdan kata, ki Under 10, Under 12, under 14 bad under 16.

    La pynhap pyrda ia kane ka Sports Meet ha ka 7 tarik a u bah PrestoneTynsong, uba long u MLA jong ka Pynursla Constituency bad u Cabinet Minister jong kaSorkar Meghalaya, bad la pyniphuhiphieng ia kane ka Programme da ka jingiadon ryngkat u bah D. Hynniewta-SDO Pynursla Civil Sub Division, bah P.S. Tynsong – BDO Pynursla C&RD Block, bah Joel P Marbaniang – Executive Engineer PWD, bah K. Siej – SDO P.H.E Pynursla, Kong J. Dkhar – Block Mission Co-ordinator Pynursla Block Resource Centre, Officer Incharge VeteneryPynursla, Branch Manager State Bank of India Pynursla, Officer incharge ICDS Pynursla, bah ArshalLyngdoh Rangbah shnong Urksew Wahpathaw, ki President kumjuhruhki Secretary jongki School Managing Committee, ki Head Teacher jongkiskul kiba wan iashimbynta ha kane ka Sport Meet lem bad kinongkitkamjong ka UUP Sports Club bad kiweikiwei de kiriewieid Sport, kiba la pynshngain bad aimynsiem ia ka Association bad ia baroh ki khynnah kiba la wan ia shim bynta ha kane ka Sports meet.

    La nangpyniphuh iphieng shuhshuh iakane ka jingpynhap pyrda da ka March Past Competition kaba la iashim bynta da ki khynnah skul kynthei bad shynrang.

    U SDO Civil Sub Division habakren ha kane ka sngi, u la pynshlur ia ki khynnah kiba la iashimbynta ha baroh ki jingialehkai jong kane ka Sports Meet ba kin nangtrei shitom bad practice bha ha ki snem ban wan kat haduh ba kin da lah ban pynpaw nam ia lade kumba long u Aiborlang Khongjee, U BeningstarLyngkhoi bad kum u Usain Bolt (u nongmareh thong basted tam ha ka pyrthei) kiba wan na ki jaka nongkyndong.

    U bah Prestone Tyngsong, kum u Kongsan, ha ka jingkrenjong u u la pynpaw ka jingsngewkmen ban iohi ia kikhynnah kiba iashimbynta ha ka March Past kiba la iasyriem kum ki khynnah skul kiba ha SorShillong, u la kyntu ruh ia kiba kin nang practice khambha namar ka sorkarlyngba ka tnat Civil Sub Division kansapynlong ia ka March Past Parade ha manla ka Independence Day ha kane ka Stadium U.U.P UrksewWahpathaw. U la kyntu ruh ia baroh ki Athlete ba kin nangiai trei shitom ha kisnem kiban wan khamtam eh ban ioh ia shimbynta ha ka National Game ka ban long ha ka nongbah Shillong ha ka snem 2022.

Kum u nongmihkhmatjong ka Thain, u bah PrestoneTynsong u la ai khublei kyrpang ia ka MSSASA kaba trei shitom ban shim ia ka sien jam ban pynlong ia ka Sports Meet kaba ym pat ju don kino kino ki seng ne tnad sorkar kiban pynlong ia ki Inter School Sports Meet ha kane ka thain Pynursla.

    Ha kane ka jingialangpynhappyrda la iohruh ban sam iaki khusnam shaki nongjop bapher bapher jongki skul kiba wan ban iashimbynta ha kane ka Sports Meet.

    Kumba la pynbna da kibor pyniaidjong kane ka Sports Meet, ia ka nam best March Past la rah da daMawlam Presbyterian SSA UP School (Girls) bad kaba wan baar ka dei ka WSWO SSA UP School (Boys).

    Ia ka khusnam best Athlete katkumkikyrdanba la phiah da ka Association la rah da u Donboklang Khongshah (U – 10 Boys) naMawlamPres SSA LPS, Ka Bravely Khongjee (U – 10 Girls) naMawlamPres SSA LPS, U IakerlangKhongstid (U – 12 Boys) naWahumrem SSA LPS, Ka BakordorlinTynsong (U – 12 Girls) MawlamPres SSA LPS, U Tiplang Pyngrope (U – 14 Boys) naRiwarSengkhasi SSA UPS, Ka Daphishisha Binan (U – 14 Girls) na JingshaiBarit SSA UPS, U Banshailang Khongsni (U – 16 Boys) na WSWO SSA UPS bad ka Tina Khongdup (U – 16 Girls) na Cedar SSA UPS.

    Ia ka khusnam Best school na ka Lower Primary Section la rah da ka Mawlam Presbyterian SSA LPS bad na ka Upper Primary Section la rah da ka JJM Nichols Roy SSA UPS Nongkwai.

Ia kitei ki khusnam la sam da u bah PrestoneTynsong ryngkat ka jingiarapjong baroh ki Officer kiba iadon ha katei ka sngi lem bad u Rangbahshnong ka UrksewWahpathaw.
Sdang ka Inter School Athletics Meet ha West Jaiñtia, ïashim bynta 21 ki Skul
11 April, 2017
Jowai, Ïaiong 10: Ka lympung ïalehkai Inter School Athletics Meet (ISAM) kaba pynïaid da u District Sports Officer, West Jaiñtia Hills haryngkat ka jingïatreilang bad ka West Jaiñtia District Sports Association (WJDSA) kala sdang mynta ka sngi hadien bala ailad ka mariang.

    Kane ka lympung kan neh lai sngi lynter ka ban kut haka 12 tarik une u bnai ha Kiang Nangbah Stadium, Ladthadlaboh, Jowai. Ïa katei la lympung la plie paidbah ïaka haka 29 tarik une u bnai hynrei ka jingther jur u slap la pynkynriah tarik noh ïa baroh ki jait ïalehkai.

    Ki don haduh 21 tylli ki skul kiba la wan ban ïashimbynta ha katei ka lympung haka kyrdan U-14, U-16 bad Above-16 ba kynthup ïaki shynrang bad kynthei.

    Ki katto katne ki resol na ka sngi kaba nyngkong ki dei naka High Jump, Shot put bad ka jingmareh 1000 meter

    Ha ka High Jump haka Above 16 Girl’s, ka Rosamystica Phawa, Little Flower HS School, Ummulong, kala khur iaka nam lahduh, ba ar ka Rihun Pohleng, Jowai Government UPS, Jowai bad ka Benevolence Phawa, Govt. Girls’ HS School, Jowai kala wan ba lai.

    Haka 1000 meter race Above 16 Girl’s , ka Phyrnai Kyndait, North Liberty HSS, Jowai kala wan nyngkong, ba wan ba ar ka Katwanangmihki Lytan, Little Angels Secondary School, Jowai bad balai ka Happy Yoris Mukhim, Police Public Secondary School, Jowai.

    Haka Shot Put Under -16 Boy’s u Rising Bareh, Jaiñtia Secondary School, Jowai ula wan nyngkong, ba wan ba ar u Kitboklang L. Thubru, North Liberty HSS, Jowai bad ba lai Teida-oo Suchiang, Little Angels Secondary School, Jowai.
Pynkhreh ka Lajong ban ïakhun ïa ka Mohun Bagan ha la ïing
11 April, 2017
Shillong: Da ka jingïoh mynsiem namar ka jingjop ha ki jingiakhun kiba khatduh eh kiba dang shu dep, ka Shillong Lajong bad ka Mohun Bagan mynta ki la pynkhreh ïa ka jingiakhun I- League kaban long ha Shillong JN Stadium ha ka 12 tarik mynta u bnai.

    Ki nongialekai ka Lajong, ki la ïoh mynsiem hadien ba ki la jop ia ka DSK Shivajians at the Balewadi Stadium da 3 klol la 2 ha ka jingiakhun kaba la long mynsngi Saitjaiñ. Katba ka Mohun Bagan pat ka la ïoh mynsiem haba ka la jop ïa ka jingïalehkai Derby pyrshah ïa ka East Bengal da 2 kol la 1 ha ka jingïalehkai kaba la long hynnin ka sngi.

    Kaei kaba la ai mynsiem ia ka Lajong ka long ba kiba bun na ki nongialehkai ba iakhun mynta kidei ki ba dang kham khynnah kum u Isaac Vanmalsawma, Samuela Lalmuanpuia bad u Redeem Tlang, kiba la ioh thep kol ha ka sngi saitjain bad kidei kiba la mih na ka Academy jong ka Club.

    Ha ka jingialehkai ha ka jingiakhun ba nyngkong kaba la long ha Kolkata ha ka 13 tarik u Kyllalyngkot mynta ka snem, ka Mohun Bagan ka la jop da 2 kol la 1. Hynrei naduh katei ka por, ka Lajong ka la nang ioh mynsiem bad pynbha shuh shuh ia ka rukom ialehkai bad jop haduh 7 sien.
La pynkut ia ka AIFF D-license coaching course ka EJHDFA
11 April, 2017
Shillong, Iaiong: Ka AIFF D-License Coaching Course kaba long ha ka sien kaba nyngong eh ha East Jaintia Hills District ka la kut noh. Ia kane ka coaching course la wan ai jinghikai da ka bah Alison Kharsyntiew (coach), uba dei ruh u instructor D-License course ba la phah da ka All India Football Federation. Ia kane ka thup ai jinghikai la pynlong da ka AIFF ha ryngkat ka jingiatreilang bad ka Meghalaya Football Association (MFA) kumjuh ruh bad ka East Jaintia Hills District Football Association (EJHDFA).

Ia kane ka shlem ai jinghikai la sdang ha ka 5 tarik mynta u bnai hapoh hall bad kumjuh ha madan ialejai phutbol ha Dkhiah West Sports Club,Khliehriat.

Ki don kumba 20 ngut ki samla kiba wan iakhun ia ka eksam. Haba ai jingkren na ka liang u bah Alison Kharsyntiew u la kyntu jur ia baroh kiba wan shim bynta ha kane ka jingpule ki dei ban trei iala ka jongka kam ha ka ban hikai iakiwei haka ba iadei bad ka phutbol bad kim dei ban shong kli kti hadien ba la dep pule.

Na ka liang u General Secretary, bah Coming TM Tlang, da ka juh ka sur u la ai mynsiem ia kitei ki samla ba kin kyntiew lem ia ka phutbol ha kane ka distrik kumjuh ha ka jylla hi baroh kawei. U bah Tlang u la ai khublei ruh ia ka Club bad shnong Dkhiah West halor ka jingiasnoh kti lang bad ka Association, nangta ia ka ophis u Deputy Commissioner, East Jaintia, DSO bad ki coach ba donktilang ha kaba iarap.

Ha ka juh ka por u bah Tlang u la pynbna ruh ba naduh ka 12 tarik mynta u bnai yn sdang noih ia ka Grassroot Festival ka EJHDFA bad ha kane ka festival yn wan donbynta lang u officer ka Grassroot development ha ryngkat ki dkhot ka Grassroots Development Committee.
Hap husiar ka bam tit, bun ki bym ithuh ïa u tit buid.....
11 April, 2017
Ka jingduh ei ki mynsiem briew tang na kaba bam ïa u tit buid kam dei shuh ka jingjia kaba thymmai ha kane ka jylla namar la ju ïohi man la u snem khamtam ha kine ki aiom sdang Lyiur. Dang ha u snem ba la dep ruh kawei ka longiing hajan Mawsynram ka la duh bun tylli ki mynsiem briew tang na katei kajuh ka daw, kata ba ki bam ïa u tit buid.

    Ka jingbun kiba ïap na kaba bam tit buid ka la dei ban pynkyndit bynriew ïa ngi ki paidbah ba sngewtynnad bha ban bam tip ba donkam ban da husiar haba leit kheit tit na ki khlaw, ïoh lehse watla kim dei ki tit ba bud hynrei ïoh ki dei pynban ki tip ba par ki bseiñ ne ki kynja khñiang ba long bih. Watla katei ka jingjia ba ïap na kaba bam tit buid la ju ïoh sngew na kapor sha ka por, hynrei haduh mynta ngim pat ïoh ïa ki lad jingtip ba bniah na ki skul bah ne na ki doktor ki ban ïa noh synñiang ne pynshai kham bniah halor katei ka phang, kumno ban ai jingsumar ban lait na ka jingmynsaw ne khamtam eh na ka sni jong ka jingïap.

    Kum ka jingtip, ha ba don mano mano ba ïoh bam tit buit, ngi ju ong ba ki dei ki “tit biah bsein” don ruh ki ba ong ba ha ka por ba dang shu slap bad mih tit ym pat long ban bam tit nyngkong namar u dang jaboh bad u slap um pat sait ïa ki bih ki ba lah ban don ha u tit. Kine ki long tang ki jing pyrshang jong ki riew tymmen ban pyrshang ban wad ïa ka daw bad ban pynhun ïa ka jing bym tip bniah jong ka jing ngat bih na u tit, hynrei ngim pat lah ban pynshisha la kine ki long ki ba dei ne ki ba lait.

    Ka ju long ha ka jinglong briew jongngi bangin pyrshang ban batai klumar ïa ki daw ba ngim lah shemphang, kum ka jing kynnoh aibih, men-ai-ksuid, menshohnoh bad kiwei kiwei. Hynrei haduh mynta mynne ym ju lah ban pynshisha la kine kidei ne em, wat ki pulit ki ba la kem ïa ki ba shah kynnoh ruh kim pat ju lah pynshisha ka shu shong beit tang ha ka jingring dur, bad jing mut dur jong ngi ka ba la pynhiar pateng ha ka jingmut jingpyrkhat jong ngi lyngba ki jing ïathuh khana pateng la pateng naduh dang lung ka jabieng bad ka ba pynlong ba kan shong tynrai ha pyrkhat pyrdaiñ.

    Ban pynshai paidbah kam long satia kaba suk khamtam haba baroh ki paidbah ka jylla kidei kiba bam tit. Kumta, bun ruh kin ym kheit ïa u tit phylla u ba ngim pat ju bam mynno mynno ruh bad ngin kiar na kum kine bad ban kheit tang kito ki ba ngi la tip bad tikna ba kidei kiba la ju kheit bad ju bam pateng la pateng.

    Ha kiba bun ki nongkyndong, ki kmie ki kpa ne ba la san ki ju batai thik pa thik ïa ka jingïapher hapdeng u tit bam bad u tit buid, da kaba pyni ba ka don ka jingïapher baklybak naduh ka dur jong u, ka rong bad ka jingheh, hynrei la katta ruh bun kiba dang bakla, tangba ka shong pat ha kito kiba la san ban peit bniah ynda la rah sha iing ban jied bha khnang ban ym shet lang ïa kitei ki tit ki bym long bam.

    Na ka liang ka sorkar ruh ka la dei ban pynmih da ki kynja jingpynbna ban kyntu ïa ki paidbah ba kidei ban peitngor bad husiar bha haba ki bam ïa ki tit khnang ba kin lait na ki jingjia kiba sngewsih kiba lah ban shim wat ïa ka jingim jong ki khun, kurim ne ki baieit ba thoiñ jong ki.

    Kawei pat ka phang ka long ba ka tnad ba peit ïa ka bam ka dih ba kadei ban da peitngor bad pyrkhing wat ïa ka jingdie ïa ki tit ha iew, ban khanglad ïoh ka don kano kano ka jingpyrshang wat ban die ïa ki tit bym long bam bad ba ïoh ki mynsiem ba lui lui ki shu kylla long ki langkñia.
“Halor Ka ‘Wah Umkhrah”
I. R. Dkhar
11 April, 2017
     Halor ka Kot kaba I Kong Esther Syiem, Nonghikai NEHU ba la thoh halor ka Wahumkhrah kaba la ai kyrteng, ‘Memoir in Water Speaks the Wah Umkhrah’, ba la mih ha U Nongsaiñ Hima Tarik 25 Rymphang, 2017, ha kaba la ong ruh ba kane ka kot ka don khyndai tylli ki khana lyngkot kiba la pynshong nongrim halor ka jingjot jingpra jong ka Wahumkhrah bad ka jingpynpaw ruh jong ka jingsngew jong ki briew kiba sah marsyndah jong kane ka wah, nga sngew ban ai burom bad jingïaroh ïa itei ki Kong Syiem iba la pynmih ïa katei ka kot, bad ruh ban pynpaw ei ei ha kaba ïadei bad ka Wahumkhrah. La ong ruh ha katei ka Khubor ba la pyllait ruh ïa ka Kot Poitri kaba kyrteng, ‘Many Sides of Many Stories’ ba la thoh da I Kong Syiem ha ka workshop kaba ar sngi ha NEHU.

Wat lada ngim ïohi bad tip aïu la thoh ha katei ka Kot, hynrei la sngewthuh, kumba la paw ha katei ka Kotkhubor, ba ka thoh shaphang ka jingjaboh ka Wahumkhrah mynta, ym kumba long mynshuwa. Kane ka wah ka la kylla long kum ka nala, ka dei namar ka jingleh khlemakor da kaba bret, theh bad pyntuid jaboh jabaiñ ki briew, ym tang kiba shong ba sah hajan katei ka wah, hynrei naduh ka tyllong jong ka na Nongthymmai, na Umpling, Nongrah, Pynthorumkhrah, Demseiñïong, Nongmynsong ter ter shaduh Mawlai ba la pynlong ïa ka Wahumkhrah kumba ka long mynta. Phim lah leh eiei shuh ha kane ka por, namar la bun tang ki ïing ki sem, khamtam kiba la shu shna be aiñ ne ym tip ki ïoh permission ne kim ïoh, kiba shna harud wahumkhrah. Ha ka jingshisha, la dei ban leh ei ei naduh mynshuwa shuwa ban ai permission ïa ki briew ban shna ïing. Ngi la pynpaw lyngba ki Kotkhubor ïa ka jingdonkam ban pynlong ïa ka jyngai-jingtip, jinghikai bad jingpynshai paidbah ne ka awareness programme ha sawdong jong kane ka wah naduh kitei shnong kiba ker tawiar ïa katei ka Wahumkhrah. Hynrei ym ïohi ba la don kum kata. Lada don ruh, tengkhat lano eh, kata ruh naduh ki por mynshuwa. Ym don ka jingpynkynmaw bad jinghikai man ka por. Ka jingpynjaboh ïa ka Wahumkhrah ka sdang naduh ka tyllong jong ka hi da ki briew kiba shong basah bad kiba pyntuid ïa ki jakhlia jakhlaid na ïing na sem jong ki bad ka jingbret pathar jong ki briew ïa ki jaboh jabaiñ hapoh kane ka wah. Ngim lah leh ei ei shuh, katkum ka jingïohi jong nga, namar ki briew kim kheiñ kor ïa ka jinglehkhuid, ïa ka jingmana, ïa ka jingnang jingstad kaba ki la ïoh halor ka jingkoit jingkhiah bad ka jingïatiplem jong ki. Haduh mynta, ngi ïohi ba ki nongshongshnong kim salia ban bret pathar ïa ki ñuit ki ñier, ki kot ki sla, ki plastic, ka eit ka jaboh bad kiwei kiwei ha lynter kane ka wah. Ha ka jaka ba kin pynlang ïa ki ñiut ki ñier, ki jaboh jabaiñ ha ki jaka-jaka ha la ki ïing-ki-ïing ne ki jaka ba la buh bad ai ha ki kali kit ñiut, ki bret pathar pynban ha ki lynti synkien. Ki kmie ki kpa ruh, ngam tip, ikumba kim hikai lane salia ban hikai ne ban sneng ban khraw ïa la ki khun ki kti jong ki ha kaba ïadei bad ka jinglehkhuid ka ban wanrah ïa ka jingkoit jingkhiah ha ki shnong ki thaw bad ka imlang sahlang.

     Kaba donkam mynta, kaba nga kwah ban ai jingmut, ka long ba dei ban pynsngew sha ki shkor jong ki Nongmihkhmat ba kin leh ei ei bad ka Sorkar ban ai ka awareness ha kitei ki shnong ki thaw sawdong jong ka Wahumkhrah. Nangta ban thaw ki lad ki lynti da kaba buh skhim kumno ban pyrkhing ïa ka jingsumar khuid bad ka jingpynkhuid na ka por sha ka por ryngkat bad ki Dorbar Shnong khnang ba kan nym long shuh shuh kaba kham sniew bad kham ma ïa ka Wahumkhrah bad ïa ka jingkoit jingkhiah nangne shakhmat, ym tang ïalade ne la ki jong ki ïing ki sem la jong, lym kumta long lehnohei bad ka shu long tang ka jingkynmaw ïa ka mynnor jong ka Wahumkhrah. Shuh ki don ki NGOs bad ki Seng Treimon Sngewbha, kum ka SSSS, CSWO, KSU, etc. etc. ba ki dei ban pynsngew sha ki bor Sorkar halor katei ka phang.

    Sa kawei kaba nga kwah ban ai jingmut hangne ka long ba namar bym don ka Land Policy, Housing Policy, etc. ki briew ki shna ïing, shna dukan, shna karkhana, etc. lehse beaiñ harud katei ka Wahumkhrah. Nangta ka jingshna ïing ha ki pynthor bad harud ka Wahumkhrah kaba la pynlong pynban ïa ka pynthor – ka jaka rep – da ki ïing ki sem, ki karkhana, etc. Haoid, lah ban ong ba ka jaka ka dei ka jaka shimet, ki die ki thied katba mon, hynrei donkam ban don ka civic sense bad ka aiñ da ka Sorkar ka ban khang na ka bynta ka jingbha jong ka shong ka sah, ka imlang sahlang, ki lum ki wah, ka mariang sawdong sawkun (environment) bad kiwei kiwei ki jingbha jingmiat ïa u khun bynriew. Lada ai lad lut ïa kiei kiei baroh ban leh katba mon, shano ngin ïa poi.
La dep ring bor ding ka sorkar sha ki 13,000 ki shnong bym don bor ding
Shillong, Iaiong 10 : Ka tnad pynmih bor ding ka India ne ka Ministry of Power jong ka sorkar pdeng ka la jam sa uwei u maw mer ha ka jingpynïoh bor ding ïa ki shnong sha ki thaiñ nongkyndong.
    Namar na ki 18,452 tylli ki shnong kiba ym pat ïoh bor ding ka la lah ban ring bor ding mynta 13,000 tylli na ka skhim Deen Dayal Upadhyaya Gram Jyoti Yojana (DDUGJY)
    La buh thong ba ïa ki 4,481 tylli ki shnong ki bym pat ïoh bor ding kin sa ïohi noh ïaka jingshai jongka bor ding elektrik naduh ka 1 tarik Jymmang 2018. Ïa ki jingtip ba kham bniah shaphang kane la buh lut ha ka website bad ïa kine ki jingtip lah ban peit na kino kino ki bynta ka ri.
    Ka jingbuh jingthoh kaba dang shen halor ka jingring bor ding elektrik ka long GARV ha ki Mobile App bad ha ki web portal pat https://garv.gov.in/garv2/dashboard/main. Hangne phin ïohi ïa ka jingmang ban pynbiang bor ding ïa kawei pa kawei ka shnong na ka DDYGJY bad kumno la pyllait pisa ruh sha ki jylla. Kane kan ïarap ïa ki paid nongkyndong ban bud dien ïa ka jingtrei ban pynpoi bor ding sha ki shnong jongki ha ki bynta bapher bapher jongka ri.
Pyrkhing ki pulit Nongstoiñ ban ñiah kali
Nongstoiñ, Ïaïong 10 : Ha kine ki sngi ki pulit jong ka tnad pynïaid kali ka West Khasi Hills ki la sdang ban pyntrei kam pyrkhing bha ïa ki aiñ na kabynta jong baroh ki nongñiah kali kata naduh ki kali kamai sor,ki Tourist,ki trok,bad ki kali jong ki riew shimet khnang ban lait na kino kono ki jing jia ba sngewsih kum ki aksiden bad kiwei kiwei. Ka jingpyntrei kam ryntih ïa ki aiñ na ka bynta ki nongñiah kali ki long kum ka jingdih duma ha ka por ba dang ñiah kali bad kit ïa ki nongleit nong wan, ka jing kren mobile phone katba dang ñiah kali, ka jingpynpah palat ha pdeng sor bad ha ki jaka ba jan ki skul bad ki jaka ba don paitbah, ka jingthang ïa ki light kiba thaba, ka jingpyn bun palat ïa ki jingtah dur ba laiphew jait bad ka jing bym pyndon kam jong u nongñiah ïa u seat belt ha ka por ba u ñiah kali bad kiwei kiwei kiba long pyrshah ïa ka Indian motor vehicle Act.     Halor katei ka jingrei kam pyrkhing jong ki pulit pynïaid kali ha sor Nongstoiñ na ka liang ki paitbah, ki sengbhalang bad ki synjuk jong ki nong ñiah kali ki la dei ban ai ka jingïatrei lang kaba khlaiñ bha bad ban ai ruh ka jingkyrshan kaba khlaiñ ïa ka tnad pulit khnang ba kan nym pynthut ïa kiwei pat ki para nongñah kali,ki paitbah kiba ïaid ba ïeng, ki khynnah skul, ki nong ashong dukan, bad kiwei kiwei.
    Ha kjuh ka por kumba ka long haduh mynta ki dang don bun bah ki nongñiah kali kami sor (Local Taxi) ha Nongstoiñ ki bym nang satia ban burom ïa kiwei pat ki kali kiba ïaid ha katei ka sor nalor kata ki ba shu pynpah horn klumar wat ha ka por ba don ka jingdheng kali kaba malu mala ruh.
    Kumta lymda don ka jingïatrei lang bad ki pulit pynïaid kali kan shem shitom ban wan rah ia ka jingïaid beit ïaid ryntih hynrei kan wan rah pynban ïa ka kynrum kynram.
Shah kem u wei ba shah kynnoh pyniap briew
Jowai, Ïaiong 10: Uwei u briew ba kyrteng u Rimiki Papeng, u ba na Khonshnong ula shah kem noh ha ki Pulit jong ka West Jaiñtia Hills halor ka jingshah kynnoh ba u donkti ban pyniap ïa u Paitlang Suchiang.
    Ka khubor pulit kaba ïohlum ka ïathuh ba kane ka jingjia kala jia haka 8 tarik une u bnai haka ïing utei u Rimiki ha Madanlaban, Khonshnong. La ïathuh ba ka bor shnong bad VDP shnong kila ïoh jingtip ba don ka jingkulmar ha katei ka ïing bad mar mar kila leit ha katei ka ïing, hynrei haba la poi ha katei ka ïing kila lap pynban ïa ka metiap u Paitlang Suchiang ha kamra shetja.
    Halor kane ka jingjia ka bor pulit kila kem ïa u Rimiki bad ka jingtohkit pyrshah ïa u kala ïaid shakhmat.
Dei ban iarap ka sorkar 75 % ia kiba rep sla sha ha ri lum
Shillong, Iaiong 10: Ka Tea Board jong ka sorkar pdeng kala pynlong ïa ka jingïalang ha Nongbah Shillong ban ïa kren ïa ka jingdonkam jong ki nongrep slasha kiba rit kiba dei ha kane ka jylla Meghalaya, ba kumno ban pynmih ïa u slasha ba khlem pyndon kam dawai ha kane ka jylla.
    Ha kane ka jingïalang na ka liang jong ki nongrep slasha na kane ka jylla Meghalaya, kham tam eh na ki lai tylli ki seng nongrep sla sha ka Ribhoi Tea Growers’ Association, The Mawlyngot Tea Growers’ Society and the West Garo Hills Tea Farmers Federation bad kila don ruh na kiwei ki jylla kiba la wan ban ïa shim bynta. Ha kane ka jingïalang la pynsngew ba, na ka bynta ban kyntiew ïa ka rep sla sha ha ki jaka lum ka sorkar kala dei ban ai jingiarap haduh 75 percent na ka bynta kaba thung ïa u slasha bad kane ka jingïarap kan long ruh na ka bynta kito ki karkhana kiba pynmih pat ïa u slasha na ka bynta ban pynïoh ïa u slasha u ba bha.
    Na ka liang jong ka Tea Board jong ka sorkar pdeng la wan mih khmat da u S. Hazra, Deputy Director jong ki nongrep slasha kiba rit naka ophis kaba don ha Dibrugarh, u DM Kakati, u Assistant Director, Tea Development Guwahati, bad ka Silchina G. Momin Development Officer, Sub Regiopnal Tea Board ophis kaba don ha Umsning.
    Ha kane ka jingïamir jingmut kaba shisngi ka jingïakren hi ka long halor ka phang ban ïaleh katba lah ban pynmih ïa u sla sha u ba khlem khleh dawai ei ei ruh em bad u K.W. Chyne, secretary jong ka Federation u la ai ka jingïaroh ïa kane ka sien jam kaba la shim da ka Confederation of Indian Small Tea Growers Associations (CISTA) ban khot ïa kum kane ka jingïalang. Ha kane ka sngi kila don ruh kiwei kiwei ki stad kiba la batai ha kaba ïa dei bad kane ka rep slasha.
Pynrem ka CSWO ba shah kem u ophisar IPS
Shillong, Iaiong 10 : Ka CSWO ka pynrem jur ïa ka jingkem ïa u ophisar IPS uba trei hok ïa ka kam ha Assam u R Rajamarthandan uba dei jongka Meghalaya -Assam Cadre. Ka daw ka jingshah kem jongu ka dei tang namar ba u ai jubab ïa ka RTI tang hapoh 48 kynta.
    La ong ban da ym dei ba u ai jingtip kloi ka kam ka lah ban poi sha ka jingshah ïuh roit ka hok long briew man briew.Kumta namar ba ka jingïatip lem kam ailad ïa u ban set ïa ki jingshisha kumta u la ngat ha kane ka apot. Ïa kane u la phla ha khmat ki nongïalam ka CSWO ha ka jingïakynduh ba tang khyndiat por ha ka por ba wanrah ïa u sha ka ïing bishar SDJM, Guwahati mynta ka sngi.
    U la ïathuh ïa ki nongïalam ka CSWO ba ki don 65 ngut ki briew kiba la shah rah bad set khlem kino kino ki sabut kiba biang. Ki bor ba halor ki don ka Video hynrei kim shym la bishar na kata. U la ong kane ka jingbuhrieh ïa ka jingshisha ka long kaba sniew haduh katta katta bad u la pynpaw ba um kwah ba ki khun ki kti jongu kin buh jingkylli balei ba u kpa u khlem leh ei ei ha ka por ba u don ha ka bor.
    Hooid ka long kaba donkam ban tip ba ka kyndon aiñ RTI ka la kdew ba ïa ki jingtip ba bniah shaphang ka jinglong jingman jong ka jingshngain ka ri ne jylla ne ki tnad kiba dei peit ïa ka suk ka saiñ bad kam iada ri kam lah treikam, hynrei la kdew pat lada ka jingpan jingtip ka long halor ki jingkynnoh bamsap ne ki jingïuhroit ïa ki hok long briew man briew ka aiñ RTI kan treikam beit.
    Ka jingkem bad set khlem ki jingpynshisha ka long kumba ïuhroit ia ka hok long briew man briew, kumta kum u PIO u don ka hok ban ai jingtip. Kiba bun ki seng bhalang bad ki lad pathai khubor na kane ka jylla ki shem ba une u opihsar u dei uba tbit ha ka jingshakri ïa ka kam namar u dei uba la don teng ha ka jylla Meghalaya.
    Kane ka jingkem ia u kan pynnoh mynsiem ïa ki ophisar kiba thmu ban trei hok ïa ka kam ha baroh ar ki jylla. Ka CSWO ka ai burom ïa une u ophisar bad ka ai ka jingkyrshan ba pura ïa u bad kan ïai ïatrei lang bad ki pulit ophisar kiba trei hok ia ka kam.
Sahkut kali da ki kynta ba siang rong ka sorkar ïa ka surok bha
Shillong,Ïaïong 10: Ki paidbah ba leit jingleit lyngba ka surok 7 mer,Upper Shillong mynta ka sngi, ki la lyngngoh hi ngaiñ ïa kaei kaba ki la lap mynta ka sngi, haba ki ïaid lyngba kane ka surok.
    Ka daw ka long ba ym tang ba ki la ïakynduh ïa ka jingsahkut kali kaba da ki kynta, hynrei ki la ïohi da la ki khmat ïa ka jingsiang rong ïaka surok kaba dang bha. Ka bynta kaba la siang rong kadei ha surok 7 mer ha ka jaka ba don ka jaka shong ki shipai suiñ ka Eastern Air Command.
    Ki paidbah ki la mad ïa ka jingeh kaba khraw, haba kiba leit bad hiar bad ba kiew na kane ka surok ki la sahkut haduh lai bad saw kynta.
    Kane ka jingsahkut kali jong ki, kala pynïohlad ïa ki ban pyrkhat, balei ba ka sorkar ka siang rong ha ka surok kaba dang hha kum kane.
    Uwei u rangbah uba dei ban leit sha Pynursla bad ki khun ba dang rit, u la pynpaw ka jingbitar ïa kane ka jingleh ka sorkar kaba pynbha ïa kane ka surok kaba dang bha bad jlih bha. “Kaei kane ba ka sorkar ka leh, haba sha nongkyndong ki don bun ki surok kiba la jot rathai, ka sorkar ka ong ba kam don pisa, katba ïa kane kaba bha ha Sor pat ka pynbha?”, u la ong.
    Ki don kiwei ruh kiba dei ban leit sha West Khasi, South West Khasi ki la pynpaw ka jingsngew bynñiaw ban ïohi ïa kane, namar ba ki wan na ki shnong kiba ka surok kalong kum ka surok kulai, hynrei ym shym la pynbha, kat ïakane kaba ha Sor pat la pynbha. “Kane ka pynpaw shai kdar ïaka jingleh shiliang khmat jong kane ka sorkar,kaba pyrkhat tang ïaki nong sor, katba ïa ki nongkyndong pat ka iehbeiñ”,ki laong.
    Ladon napdeng kiba sahkut kali,ki la ïathuh ba ki khun jong ki, ki la thngan bad ki la shu ïa pan biskit na ki shipai kiba don ha katei ka jaka.
Rahbor ki Bar Jylla ïa ka Samla lud
Shillong, Ïaiong 10: Kat kum ka khubor Pulit la ïathuh ba kawei ka samla ba dang 17 snem ka rta kala shah rahbor ha ka kynhun ki Bar Jylla na ka Shnong Madanrting, Shillong.
    Kane ka samla kala jah nala ïing naduh ka 7 tarik Ïaiong bad la suba jur ba uwei u Bar Jylla ba kyrteng u Shikhar ba na Law U Sib, ula rahbor ïa kane ka samla lud ryngkat ka jingiarap jong ki lai ngut ki paralok.
    Kine ki laingut ki paralok ki kyrteng u Debashish, u Piklu bad u Bathan, ong ki Pulit haba suba jur ba kine ki Bar Jylla kila rah bor ïa kane ka samla lud sha Kamargram, Karimganj, Assam.
    Ki Pulit kila register case halor kane ka jingjia bad ka jingtohkit mynta kala ïaid shakhmat ban lapdien ïa kine ki runar.
Kiew ki nongwan jngohkai na Bangladesh sha wah Umngot
Shillong, Ïaiong 10 : Ka jingdon ka wah Umngot ha Dawki, kadei ka jingsarong ïa ka jylla hi baroh kawei hynrei haba phai pat sha ki nongjngohkai, la i kumba bun pynban na Bangladesh kiba pynlut ïa ka por bad bor ban wan peit ïa ka jingithiang bad ka jingkhuid jong katei ka wah kaba don ha khappud.
Watla bun ki shnong Meghalaya kiba don ha syndah jong katei ka wah Umgot kim da myntoi haduh ktta ktta na ka kam jngohkai pyrthei hynrei, la ïohi pat ba ki jaka bad ki nongrit kiba don ha Bangladesh khamtam kito kiba shi kilometer ne tam, mar shilliang bad ka Dawki i kumba ki kiew stet na ka jingbun ki nongwan jngohkai.
    Ban khring bad pynsuk ïa ki nongwan jngohkai, kitei ki shnong Bangladesh kiba don kumba katto katne kilometer na ka wah Umngot ki la pynïeng syndon da ki jaka kyrpang na ka bynta kitei ki nongwan, kynthup wat ïa ki jaka pynieng kali ruh.
    “Kiba wanpeit ïa ka wah Umngot kumba ngi ïohi, ki don bun shah na Bangladesh ban ïa kiba wan na kane ka thaiñ jongngi, ong iwei na ki longkmie ha Dawki.
    Uwei pat u rangbah u la ïathuh ba ki shnong kum ka Kuchigram bad Admedpur kiba don tang kumba 1-2 kilometer na u pud India - Bangladesh ki don bun tylli ki jaka thiah pyngad ne resort, nangta sa ka three star hotel ha Pratappur na ka bynta kito ki nongwan kai kiba la kham bit khambiang, kiba wan ban pynlut por ban wan peit ïa ka jingitynnad ka mariang ha Meghalaya - India.
    Iwei pat i longkmie Khasi ba wankai i la kdew ïa ka jingdon ki jait lieng ba harukom kiba per ha katei ka wah sha shilliang pud bad ruh ïa ki jaka bam kiba bun ryngkat ka jingkren bynñiaw ba ha u pud lajong pat don tang kiba die jingbam khutia kiba ym ïa kot bor ban nujor bad kito kiba die sha shilliang pud.
Pynthymmai nongkitkam ka Diengïei Durbar Area
Shillong, Ïaïong :Ka General Meeting jong ka Diengïei Durbar Area, kaba kynthup ïa ki 25 tylli ki shnong, kaba la pynlong ha ka 8 tarik mynta u bnai ha Diengïei Secondary School Mawlaiteng kala ïoh ban pynthymmai ïa baroh ki nongkitkam jong ka Diengiei Durbar.Ha kane ka jingpynthymmai ïa ki nongkitkam u Bah S.Mawlong ula shah jied biang kum u President (Chairman) jong ka Durbar bad lem bad ki 17 ngut ki dkhot jong ka Executive Committee.Ha kane ka sngi la shim ruh ïa ka rai ba baroh ki Rangbah Shnong/ Sordar Shnong kiba kynthup ha ka Diengïei Durbar Area ba kin long ki dkhot jong ka EC.Katba ia ki member yn sa jied ha kawei pat ka jingïalang ka ban sa long shen.
    Ki dkhot jong ka Executive Committee bad ki kam kiba ki bat ki kynthup ïa u Bah S.Mawlong President (Chairman), Donbor Sun Genl Secretary, Highbon Kharbuki Working President, Wanlambok Nongrum bad M.Malngiang V.President, P.Kharpan Jt Secy, R.Kharlor Finance Secy, O Majaw bad T.Nongrang Publicity secy, H.Thangkhiew Education Secy, M Rnga Asstt Education, R.Mylliem Organising, P.Mawlong bad CB Ryntathiang Adviser, Dr. KD Ramsiej bad K.Nongbsap Chief Adviser, W.Dontdong bad Bah S.Wahlang Auditor.Kane ka long katkum u kyrwoh lyngba u President ka Diengiei Durbar Area u Bah S.Mawlong.
Kyrshan ka HPF bad ka HNPF halor ka jingdawa Govt College
Jowai, Ïaiong : Ka seng Hyniewtrep People Federation (HPF) ryngkat bad ka Hynniewtrep National People Federation (HNPF), ha ka kyrwoh ba la phah da u Secretary ka seng u bah Teibor Rynthathiang lem bad u Lone K. Laloo, kine ki ar tylli ki seng ki ai ka jingkyrshan kaba bura ïa ka seng JSM-CB halor ka jingdawa jong ka ban pynïoh noh ïa ka Government College hapoh East Jaiñtia Hills Disrtrict.
    Na ka liang kine ki ar seng ki don ha ka jingangnud ba ka sorkar kan wanrah mardor ïa kane ka jaka pule hapoh ka tei ka District khnang ba ki khun samla kin ïoh ban leit pule puthi, khamtam ïa kiba pli kiba duk ba rangli ki bym ïoh lad ban leit pule sha kiwei pat ki jaka jong ka jylla ne sha bar ri.
    Kitei ki nongïalam ki la dawa jur na ka sorkar jylla kumjuh ruh ïa u Chief Minister ba don burom ban plie noh kham kloi ïa ka College ha katei ka thaiñ khnang ba ki samla ka thaiñ kin ïohlad ban leit pule puthi. Kumta kine ki ar seng ki ai ka jingkyrshan ba pura ïa ka seng JSM kaba la wan rah ïa kum kane jingdawa na ka bynta ka jingdonkam jong ka jait bynriew namar khamtam kum ha kane ka por ba don kam ïa ka pule puthi bad ka jingnang jingstad. Pynkut ka kyrwoh khubor.
Noh jingïarap u MLA ka Ranikor sha ki longïing ba shah ktah ha u phria
Mawkyrwat, Ïaïong : U M.M. Danggo, MLA ka Ranikor Constituency, Minister ka tnad PWD ha ryngkat ka jingïadonlang u Babu L. Syiemlieh na Ditumtum bad kiwei pat ki riewrangbah ka thaiñ mynha ka 2/4/17 ula ïoh ban noh jingïarap sngewlem na ka bynta ki hynñiew (7) tylli ki longïing ba shah ktah ha ka jingpynjulor jong u phria ïa ka shnong Photeitsim.
     Katkum ka jingïathuh na ka liang u Secretary ka Shnong Photeitsim u Bah Spolling K. Ryja, ba na ka liang u Danggo ula ïoh ban ai jingïarap da 12 band ki tin ha rynkat bad ka song pisa kaba T. 49 hajar tyngka sha ki hynñiew (7) tylli ki longïing jong ka shnong Photeitsim. Kumta na ka liang u Secretary ha ryngkat kiwei pat ki longïing kiba la pdiang sngewbha ïa kane ka pisa ki la pynpaw ka jingsngewnguh na ka bynta jong u M.M. Danggo, ha ryngkat ki kyntien jingaikhublei kitbok kitrwiang ba un nang ïoh ki met bakoit bakhiah bad nangkiew ha ka nam ka burom bad ka jingjop na ka por sha ka por.
Noh synñiang ka HYC ha Laitkseh Sanctuary
Nongstoiñ, Iaiong : Ka seng HYC Laitkseh Area Unit lyngba ki nongïalam bad dkhot jong ka seng, ha ka taiew ba la lah ka la leit ban noh synñiang haduh 2500 tylli ki symbai dohkha na ka bynta ban pynroi shuh shuh ïa ka jingdon ki dohkha ha ka Upper Laitskeh Sanctuary kaba don ha ka shnong.
    Ka seng lyngba u Publicity Secretary Bah Khaiñningstar Marngar, ka la pynpaw ïa ka jingsngewkmen halor kane ka jingpyrshang jong ka bad kyrmen ruh ba lyngba kane ka jingpyrshang kaba rit, kan ïarap sha kito kiba donkam bad khamtam eh ban pynroi ïa ka jingdon ki dohkha ha katei ka thaiñ.
    Ha kane ka jingleit ban buh dohkha da ka seng HYC, la donlang ruh da ki dkhot jong ka shnong ba kynthup ïa ki riew rangbah bad ki samla jong ka shnong Laitkseh.
Yn tyrkhong kyiad la 14 tarik
Nongstoiñ, Iaiong : Ka ophis jong u Deputy Commissioner (Excise) West Khasi Hills District, Nongstoin, ka la pynbna ba ha ka sngi 14 tarik mynta u bnai kaba dei ka sngi Good Friday, kumta baroh ki dukan kyiad ba kynthup ïa ki Bar, Hotels, Canteen, C.A Bar, C.S Shops, Out Stills, Bonded Warehouse kin khang lut. Kiba ïaleh pyrshah yn pynshitom ïa ki katkum ki kyndon aiñ jong ka tnad Excise.Lada ym phet ki MLA ka Cong yn synshar biang 2018, tang shu khih la wan ka sorkar khleh jaktung
Yn jur ka jingiatan tyllai long nongialam hapdeng u Dr Mukul bad bah Prestone
10 April, 2017
Shillong, Iaiong 9 : Kumba ka long kat haduh mynta hi wat la sha kiwei kiwei ki jylla ka lyer jong ka BJP ka beh hynrei hangne ha Meghalaya kat haduh mynta hi ka dang beh beit sha ka Congress bad lada ym don ki MLA ka Congress kiba phet ne mih noh na ka party bad ïakhun na kiwei ki party, ka Congress kan dang ïoh hi ban synshar ha ka jylla ha u 2018 hynrei lada jia ba ki don pat kiba khih bad phet noh khlem pep ka la wan ka sorkar khleh jaktung. Kane ka long ka sur kaba mih na ki ba bun ba lang khamtam ki stad peit pyrman ïa ka saiñ pyrthei kiba u nongthoh khubor u la ïoh ban ïakren bad ïamir jingmut.

    Haba pyrshang ban twad jingmut na kaei ka daw ba ka lyer ka dang beh sha ka Congress, kiba bun ki pynpaw “ Kumba long mynta ki paidbah ki dang kwah hi ïa ka Congress namar kine ki MLA jongka ki dei kiba trei bad pyndep la ka kamram jongki bad kiba bun hi ki dei ki ban dang wanphai beit kum ki nongmihkhmat paidbah. Namar haba ki phai sha ka BJP ruh tang shu ïoh bat ïaka jingsynshar ha kiwei kiwei ki jylla la sdang ka khang bam bad pyniap masi kumta kane ka dei kawei na ki daw ba pynsyier ïa ki paidbah ïoh kane ka wan jia ha kane ka jylla”.

    Nalor kane la pynpaw shuh shuh da ki stad peit pyrman ïaka saiñ pyrthei ba kiwei kiwei ki party ruh kin nym lah ban ïoh pura ki MLA ban ïalam marwei ïa ka jingsynshar namar ki pynpaw ba lada phai sha ka NPP ruh kam pat lah ban suhthied sha kane ka thaiñ Khasi bad Jaiñtia, nangta ka UDP pat ruh ka khlaiñ tang nangne na Khasi bad Jaintia katba sha Garo kam da katta eh, ka HSPDP, KHNAM ruh tang hangne ha ri lum Khasi bad Jaintia. Ha kaba ïadei bad ka PDF pat la pynpaw ba ki paidbah kim pat lah ban shim rai namar ka dei ka party kaba dang shu mih thymmai.

    Tang kawei ka long ba ki stad peit pyrman ïa ka saiñ pyrthei ki la pynpaw ba lada jia ba ka Congress ka jop bun ruh, khlem pep kan don ka jingïatan tyllai kaba jur halor ka kam nongïalam hapdeng u Dr Mukul Sangma bad u bah Prestone Tynsong ha u 2018.

    Kawei pat ka tyllong khubor ba la ïoh ka ïathuh ba kumba long mynta ka don hi ka jingkhih jong ki katto katne ki MLA ban twad jingmut na kiba bun ki para MLA la kin dang ïakhun na ka Congress ne kin ïakhun noh na kiwei ki party tangba kane kat hauduh mynta ka dang iaid ka jingïakren bad jingïaphylliew jingmut.

    Kumba long mynta ka Congress ka don 30 ngut ki MLA ha ka ïing dorbar Assembly ba 60 ngut ki MLA.
Iap 1, shitom jur lai ngut ba shah trei ha ka bih Tit Khlaw ha Ri Bhoi
Na ba bam ïa u Tit ba kheit na Khlaw
10 April, 2017
Nongpoh, Ïaïong 09: Kawei ka Longiing ka la hap ban mad ïa ka jingjia kaba sngewsih ban duh wat ïa la khun, kaba dei tang na ka daw ka jingbam ïa u Tit uba ki la leit kheit na khlaw ba ka bih jong u Tit ka la ktah jur haduh ba ki saw ngut na kajuh ka ïing ki la kem pang bad shitom jur.

    Kane ka jingjia ka la jia ha kawei na Shnong nongkyndong ha Ri Bhoi, kaba dei ka Shnong Umkrem Diengkhong ba hap ha Jirang Constituency bad kane ka jingjia ka la jia ruh naduh ka sngi Nyngkong jong ka Taiew, hynrei da ka jingtrei borbah ka bih jong u Tit ïa kitei kiba shah ktah la leit buh Hospital haduh ka sngi Saitjain bad ka khun pat ka la khlad noh na ka daw ka jingjur jong ka bih kaba la trei borbah ha ka met jong ka, kaba dei hadien ba la leit bam ïa utei u Tit khlaw.

    Kane ka longkmie kaba la duh noh ïa la ka jingim la tip kyrteng kum ka Kong Larian Doloi, kaba la don la ki khun ki kti bad kiwei pat kiba la shah ktah jur bad kiba dang shah sumar ki kynthup ïa u Kpa jong ka u Raphin Lapang (40), ka Kmie jong ka, ka Kong Prilawin Doloi (39) bad kynthup ïa u Kurip jong ka u Bah Ebron Wahlang.

    Kumba la ioh lum jingtip da u Nongthoh khubor, la ong ba kine ki longing ki la shah ktah ha ka bih jong u Tit khlaw naduh ka sngi Nyngkong ba la dep, hynrei ki la leit ban shim dawai na Assam, hynrei wat hadien ba ki la leit shim dawa ka bih jong u Tit ka dang treikam suki suki bad dei haduh ka sngi Saijtian ba katei ka khun ka la khlad noh katba katei ka kmie, u kpa bad u pyrsa kurim la pynkit noh sha Civil Hospital Shillong ban ioh ïa ka jingsumar.

    La ioh jingtip ruh kumba long haduh mynta kitei ki lai ngut kiba kynthup ïa ka kmie, u kpa bad u Pyrsa Kurim ki dang sha sumar ha Civil Hospital Shillong,namar ka bih jong utei u tit ka la trei jur haduh ba ka la ktah jur ïa ka met jongki, ba katei ka khun jong ki pat ka la shu khlad noh khlem pat dei por tang na ka jingbam ïa utei u Tit khlaw ba longbih.

    Halor kane ka jingjia, u Nongthoh khubor ula pyrshang ruh ban wat jingti ba kham bnia na u Deputy Commissioner ka Ri Bhoi, hynrei hadien ba la phone ïa u Dc u la ong ba ma u ruh um pat ioh jingtip satia halor kane ka jingjia ba sngewsih ïa katei ka Longing.

    Uwei na u Riew rangbah ka Jirang, u Bah Najim Kharmalki, ruh kum u riew rangbah u la pynpaw ïa ka jingsnngewkhia halor kane ka jingjia bad u pynrem jur ruh ïa ka sorkar halor ka jingshah iehnoh bein ki paidbah ha katei ka thain, namar kumba long haduh mynta ka sorkar kam lah ban pynbiang thikna ïa ki Doctor ha CHC Patharkhmah bad ruh ban ai da ka Ambulance 101 kaba biang, kaba bunsien ki paidba ha ka por ba donkam kyrkieh kum ha ka pang ka shitom ki shem jingeh ha ka thain Jirang.
Lap ka CAG ba ïohnong palat 7.17 klur ka kompani na ka jingpyndait HSRP
Ba pynheh dor palat pud ka Transport Deptt
10 April, 2017
Shillong, Ïaiong 09: Ka Comptroller & Auditor General of India (CAG) kala lap ba ka kompani ba pyndait nomber plate High Security Registration Plate (HSRP) ka la shu ïohnong ei kha ma kha haduh T.7.17 klur na ki Nongshongshnong ba don kali jong ka Jylla tang namar ka jingpynheh dor palat pud jong ka Sorkar Jylla ïa ka bai plate.

    Ki Nongshongshnong ba don kali jong ka Jylla kila hap ban siew bun shah ka dor ban ïa ka Jylla Meghalaya haba pyndait ïa ka nomber plate HSRP, kaba la pynïohnong ei kha ma kha khlem iahap shuh ïa ka Kompani.

    Ka M/s Shimnit Utsch India Private Limited ka dei ka kompani kaba pyndait ïa u nombor plate HSRP hapoh ka Jylla hadien ba ka iatehkular bad ka Tnad Transport ka Jylla ha u bnai Nairing 2005. Ha Mizoram ruh, kane ka kompani kala ïoh ban pyndait ïa ka HSRP hadien ka jingiateh kular ha u nohprah 2011. Hynrei kane ka kompani (M/s Shimnit Utsch India Pvt Ltd) kala shim la la ka jong ka dor bai HSRP ha kine ki artylli ki Jylla bad ka jingïapher kala long hapdeng T.14.43 bad T.736.29 kawei ka nombor plate.

    Hangne ha Jylla Meghalaya, ka dor bai HSRP na ka bynta ki kali arshaka ka long T. 682.43, ïa ki kali rit bad kali heh ka long T. 1681.29 hynrei ha Mizoram pat ka dor na ka bynta ki arshaka ka long T.668 bad ka kali rit bad kali heh ka long T.945 tyngka. Ka jing pyndait ïa ka HSRP kala treikam naduh u bnai Ïaiong 2007. Ka CAG ha ka kaiphod jong u snem ba kut ha ka 31 tarik Lber, 2016, kala lap ba ka Sorkar Jylla khlem da bishar bha ïa ki dor ki mur ha kiwei pat ki Jylla, kala ailad ïa ka kompani M/s Shimnit ba kan ïohnong palat na ka jingshim heh dor.

    Ka kaiphod ka ong ba ha kine ki juh ki snem, haduh 1,64,864 tylli ki kali bapher bapher kila pyndait HSRP hapoh ka Jylla. “Haba nujor bad ka Mizoram, ka kompani kala shu ïohnong ei kha ma kha haduh T.7.17 klur” ong ka kaiphod haba pynpaw ba ka Tnad Transport ha u bnai Risaw 2016, kala kdew ba ka jingiatehkular ba ka M/s Shimnit ka dei kaba la iateh hynriew snem mynshuwa shuwa jong ka Mizoram bad namar kane ka daw kam shym la ïohlad satia ban ianujor.

    Ka CAG kala kyntait ban pdiang ïa ka jubab jong ka Tnad Transport namar ka shem ba ka Tnad wat hadien 11 snem ba iateh kular ruh, ka tnad ka khlem leh eiei ban pynhiar ïa ka dor ka mur na ka bynta ban pyndait ïa ka HSRP bad kane kala ailad ïa ka kompani ban ïoh khnoit dor heh ïa ki nongshongshnong ba don kali.

    Ha kajuh ka por, ka CAG kala pynpaw ruh ïa ka jingbym lah jong ka Sorkar Jylla ban kynjoh ïa ka thong ban pynthikna ba baroh ki kali ba don ha Jylla ki dei kiba pyndait ïa ka HSRP. Ka CAG ka ong na ki 2,63,541 tylli ki kali bala register hapoh ka Jylla tad haduh u snem 2015-2016, tang 1,68,335 tylli ki kali (64 %) ki dei kiba la pyndait ïa ka HSRP. Kumta, 95,206 tylli ki kali ba ïaid ha kylleng ki surok ka Jylla da kiwei pat ki nombor plate kila pyn kheiñ ïa ka hukum jong ka Sorkar Kmie bad wanrah ïa ka jingduh khajna ba kot haduh T.0.32 klur.
Kyrshan ki paidbah bad ki seng ïa ka jingdawa Kolej Sorkar ha East Jaiñtia Hills
10 April, 2017
Khliehriat, Ïaiong, 09: Ki paidbah, ki sengbhalang bapher bapher ki la ai jingkyrshan bapura ïa ka Jaintia Student Movement kaba la lam khmat ban dawa na ka Sorkar Jylla ban wanrah noh kawei ka Kolej Sorkar ha East Jaiñtia Hills District.

    Da ki spah ngut ki paidbah ki la wan ïashim bynta ha kane ka jingïalang kaba la long ha Khliehriat, East Jaiñtia Hills District ha ka sngi saitjaiñ. Ki sengbhalang ba kyrshan ïa kane ka jingdawa ka JSM ki kynthup ïa ka East Jaiñtia National Council, Hynñiewtrep Achik National Movement, Hynñiewtrep Youths Council, All Jaiñtia Youth Welfare Organisation-EJZ, Khasi Jaiñtia National Union, Meghalayala People United Front (MPUF), ka AJPM bad kiwei kiwei.

    U Ma Leningstar Rymbai, President JSM haba kren ha kane ka jingïalang u la pynpaw ïa ka jingsngewkhia halor ka jingkiew ki khynnah ba pep skul shiteng por da kaba pynpaw ïa ka daw ka long namarba ki kmie ki kpa kim donlad shuh ban kyrshan skul ïa ki khun khamtam ha ki College barem dor (Private College).

    U la kyntu ïa ki paidbah nongshong shnong jong ka East Jaiñtia Hills District ba kin ai lem ka jingkyrshan ïa ka seng khnang ba kan dup lah ban ïaid shakhmat.

    U ïathuh ba ka seng ka ladep phah ïa ka jingthoh sha ka Kong Roshan Warjri, Myntri ka tnat Higher and Technical Education ka Sorkar Jylla, sha ka Deborah C. Marak, Myntri ka tnat School Education and Literacy, sha u Ma Justine Dkhar, MLA ka Khliehriat, uba long ruh u Parliamentary Secretary.

    U pynpaw ruh ba ka seng ka ieng na ka bynta ka lawei ki khynnah bad ki samla pule ha ka District ki ban ïoh jingmyntoi lada don ka Kolej jong ka Sorkar.

    U Samla Daman Lathong, President ka HYC-JHD u la kyntu ïa ki paidbah ka distrit ba kin long kiba ïohi jngai na ka bynta ka lawei jong ki khun ki kti. U la ong ruh, lada ki briew kim nang ban pyrkhat sani bha kan wanrah ïa ka jingsahdien, ka jingshahrem, ka jingduk, ki jingsniew bad kan wanrah ruh ïa ka jingsahbiej.

    “Ngeit skhem ba ka JSM kan kit ïa kane ka lyngkor haduh kaba kut”bad u kyntu ruh ïa ki paitbah ba kin ai ka jing kyrshan ïa ka JSM.

    U Samla Sambormi Lyngdoh, General Secretary EJNC u la ong ba ka jing dawa ban ïoh ïa ka College Sorkar ka dei ka jingmyntoi jong uba bun ba lang bad ka dei ruh na ka bynta ka lawei jong ki khynnah. U la ai mynsiem ïa ki nongïalam ka JSM ba kin ïakhun haduh kaba kut da ka jingkyrshan ki paidbah ka East Jaiñtia Hills District.

    U Samla Wanshwa Suting, President ka AJYWO-EJZ u la pynpaw ka jingsngewkhia halor kito ki khynnah kiba hap ban pep skul noh shiteng por tang namar ka jing duk bym lah shuh ban kyrshan na iing. U la ong ba ha East Jaiñtia Hills District ki la don shibun bha ki skul bad ynda kine ki khynnah ki la pyndep ïa ka skul ki hap ban sangeh noh namarba ki kmie ki kpa kim lah shuh ban kyrshan ban phah pule kham shalor ha ki Private College kiba rem dor ha kaba ka baibam (Scholarship) ba ïoh kam ïahap satia bad ka bai siew College.

    U Bah D.Laloo, President ka MPUF u la khot lang ïa baroh ki paitbah ka East Jaiñtia Hills District ban ieng lang kawei ban kyntiew ïa ka pule puthi ha ka District. U la kyntu ruh ïa ki paidbah ba ki dei ban long kiba stad ha kaba jied ïa ki Nongmihkhmat khnang ba kan ym wanrah ïa ka jingbabe bad ka jingduhnong ka District.

    Ka kong Piarina Nongtdu, ka la kren da ka jingjaw ummat bad jingdap mynsiem haba ka ai ïa ka jing kyrshan ïa ka JSM. Kane ka longkmie ka la pynpaw ba ka dang kwah bad thrang ban pyndep ïa ka jingpule B.Com hynrei ka daw ka long namar ka jingbym lah shuh ban kyrshan ban leit pule sha Jowai. Kane ka longkmie ka la ong ruh ba kan long ka jingmyntoi kaba khraw kham tam ïa ki baduk lada ka Sorkar kan wanrah ïa kawei ka College ha East Jaiñtia Hills District. La ïoh jingkren ruh na kiwei kiwei ki nongïalam jong ki Sengbhalang.
Hato ki kor ki bor Electronic Voting Machine ki long kiba thikna?
10 April, 2017
New Delhi, Iaiong 9 : Ha kine ki snem ba la dep, la mih bun ki jingkylli bad kiwei ki jingkhuslai jingmut jingpyrkhat shaphang ka jinglong jingman ki kor ki bor Electronic Voting Machine jong ka Election Commission ka ri India. Ha kaba ïa dei bad kane ka phang, ka Election Commission jong ka ri, na kawei k por sha kawei pat, ka la pynsngew bad pynthikna ba ki Electronic Voting Machine jong ka Election Commission ka Ri India, ki long kiba skhem, kiba khlaiñ, kiba thikna bad kiba ym lah ban pynbakla ïa ki.

    Kine ki long ki jingbatai kiba kham bniah ha kaba ïa dei bad kiba bun ki jingkylli ba la buh da ki paidbah na kawei ka por sha kawei pat, kiba ïa dei bad ki jingshna, ki jingpyndait ïa ki bynta bapher bapher kiba don ha ki Electronic Voting Machine bad kum juh ruh ïa ki lad ki lynti kiba kham pyrkhing ba la shem da ki bor Sorkar naduh ban shim ïa ki machine, kumno ba buh ïa ki ha ki jaka bapher bapher shuwa ban pyndonkam.

    1. Ka mut aiu da kaba ong ban pynbakla ïa ki EVM?

    Ka jingpynbakla ïa ki EVM

ka mut, ka jingpynkylla ïa ka software program kaba kynthup ïa ki microchips jong ka Control Unit (CU) lane da kaba thep khnang da kiwei pat ki Microchip ha ka Control Unit, kaba khura ban pynlong ïa ki budam ha ka por ba khniot ba kin ym pat rung ha ka Control Unit.

    2. Hato lah ban pynkylla ïa ki EVM jong ka Election Commission of Ri India?

“Em”. Kane kam ym lah ban long dalei lei ruh. Ïa ka M1 (model one) EVM machines la shna haduh ka snem 2006. La shim lut ïa baroh ki lad jingïada ban pynlong ïa ka MA model kaba lait na kano kano ka jingpynbakla. Ka jingkam jong ki katto katne ba ki EVM ki don jingbakla ka long kaba khlem nongrim bad kaba ym don jingshisha.

Dei halor ka jingai jingmut jong ka Technical Evaluation Committee ha ka snem 2006, ba la pynmih ïa ka EVM M2 model bad pyndonkam ïa ki haduh ka snem 2012, ha kaba la sdang ruh ban pyndonkam ïa i kot thep vote barit ne Ballot Unit kum i jingpynshisha bad ïa ka por thep vote.

    Ki EVM jong ka Election Commission, ki long kita ki kor ki bor kiba ym don kano kano ka jingïapyndait bad kiwei pat ki kor ki bor computer. Ki trei hi ïa la ka jong ka kam bad kim don kano kano ka jingïasnoh bad ka lad pathai jingtip ne Internet ne bad kine kino ki jingtrei kam network ha kata ka por. Dei na kane ka daw ba lah ban ong da kaba sngewskhem ba yn ym lah ban pynbakla ïa kine ki kor ki bor.

    Ki EVM ka Election Commission of India (ECI), kim don kano kano ka jingïadei bad kiwei pat ki kor ki bor bad kim lah hi ruh ban don kano kano ka jingtrei kam bad kiwei pat.

Dei na kata ka daw ba yn ym lah ban ban pynbakla ïa ki EVM, da kino kino ki lad lyngba ka jingtrei kam Wireless lane Bluetooth namarba ka Central Unit kan ym pdiang ïa kita.

    Hato ki nongshna ki lah ban pynbakla ïa ki EVM ka ECI?

Kaba ym lah ban long.

    Ka jingshna ïa ki EVM ka long hadeng ka jingpeit pyrman kaba pyrkhing haduh katta katta, kham tam lei lei ha kaba ïa dei bad ki Software. Ïa ki machine la shna ha ki snem bapher bapher naduh ka snem 2016. Hadien ba la dep shna ïa ki, la pynpoi pat ïa ki sha ki jylla bad ka district bapher bapher na ka bynta ban pyndonkam. Ki nongshna ïa ki EVM kin ym lah shuh ban tip shaphang kine ki machine namarba la shna ïa ki na kawei ka por sha kawei pat. Kin ym lah hi ruh ban tip shuwa ka por, uno uta u kyrtong elekshon u ban ïa khun ïa ka jingjied nongmih khmat bad kiei kita ki kyrtong ki ban ïa khun lang bad u ha kata ka por khnang ban kan ïa dei bad ka machine. Ka Election Commission ka ai ruh ïa ki Serial numbor ban buddien ïa ki jingtrei kam jong ki kor ki bor. Kane ka pynthikna ban ym lah ban pynbakla ïa ki EVM.

    4. Halor lah ban pynrung ïa u Trojan Hourse ha u chip jong ka Control Unit ?

    Ka jingthep vote, kawei hadien kawei, ka pynlong ïa u Trojan Hourse ban shah kyntait. Ki kor EVM ba la shna da ka Election Commission ka Ri India, ka pynthikna ban yn ym lah da lei lei ruh ban pynrung ïa u Trojan Hourse. Kane ka long na ka daw jong ki jingtrei kam bakhlaiñ ha ki EVM.

5. Hato dang pyndonkam ïa ki EVM barim?

    Ïa ki EVM M1 model, ïa kiba la shna haduh ka snem 2006, la pyndonkam haduh ka snem 2014. Ha ka snem 2014, ïa ki EVM kiba la dap 15 snem bad namarba ha ki M1 model ym lah ban pyndonkam ïa ki VVPAT (voter-verified paper audit trail), ka Election Commission ka la shim ïa ka rai ban ym pyndonkam shuh ïa ki. Ïa kane ka jingpynduh pyndam noh ïa kine ki EVM kiba ym long shuh ban pyndonkam la leh ha khmat jong ki Chief Electoral Officer jong ki jylla, lane ki nongmihkhmat jong ki karkhana ba pynmih ïa ki.

6. Hadien ba la pynjot pynsniew ïa ki EVM, hato dang lah ban pynkylla ïa ki khlem ka jingïohi jong kiwei pat.

    Ki EVM thymmai M3 Model ki lah ban kem ïa ki tiar ba la dep pyndonkam teng. Shen yn sa ïoh ïa ka jingpyndonkam ïa ki EVM model M3. Ka Technical Experts Committee kan dang peit bniah ïa kane, shuwa ban pynmih bad pyndonkam paidbah ïa ki. Ka Sorkar jong ka ri, ka la pyllait peisa haduh 2000 klur tyngka ban thied ïa ki EVM model M3, kiba don ïa ki jingdonkam baroh.

7. Kiei kiba don ha ki EVM ban pynthikna ba ki lait na ka jingpyndonkam bakla?

    Kiei kiba pynlong ïa ki EVM ban lait na ka jingpynbakla. Ka jingshna ïa ki EVM ka long kaba da phikir haduh katta na ka liang jong ka jingpyndonkam ïa ki kor ki bor bad ïa ki bynta bapher bapher kiba kynthup ïa ka one time programmable (OTP) microcontrollers, dynamic coding of key codes, ka tarik bad ka por ba khniot ïa u budam, advanced encryption technology bad EVM-tracking software ban buddien hangno ki EVM ki don bad baroh ki machine ki dei ban long 100 na ka 100 kiba lait na kino kino ki jingduna.

8. Hato ki EVM ki dei ruh kiba pyndonkam ia ki tiar nongwei?

    Kaba long mar khong pong ïa kata, ka India, kam shym la pyndon kam ïa ki EVM ba shna na bar ri lane pyndon kam ïa ki tiar jong ki haba shna ïa ki EVM. Ki EVM jong ka ri, ki dei kiba shna da ka artylli ki Public Sector Unit kum ka Bharat Electronics Ltd., Bengaluru bad Electronics Corporation of India Ltd., Hyderabad. Kine ki artylli ki Public Sector Union jong ka ri, ki shna bad pynmih hi ïa la ki jong ki tiar na ka bynta ki EVM hapoh ka ri.

9. Hato dang lah ban don kiba leh thok ha ki jaka ba buh ïa ki EVM?

    Ïa ki EVM la buh ha ki District Headquarter da kaba khang da artylli ki tala bad ka jingpahara kaba biang. Yn ym don ba ïoh lad ban tur shaba don ki EVM. Ha ka por ba ym long elekshon, ka don ka jingpeit jingjngoh ïa ki EVM da ki DEOs bad ai jingtip sha ka Election Commission ka Ri India

10. Hato ki jingkynnoh ba don jingpynbakla ïa ki EVM ki long kiba shisha?

    Ka don ka jingsngewthuh bakla halor kane ka phang. Kawei kaba dei ban sngewthuh, ka long, ba ka jingpynlong ïa ki jingjied nongmihkhmat sha ki Municipal Board le Coporations lane ha ka jingjied nongmihkhmat Panchayat, ki dei kiba pynlong da ki Sorkar jylla, ym da ka Election Commission. Kine kiba pynlong ïa ki jingjied nongmihkhmat ki thied hi la ki jong ki EVM. Kane kam dei ka jingkitkhlieh jong ka Election Commission ka Ri India.

11. Kumno ban leh ban peit ba ki EVM ki long kiba lait na ki jingpyndonkam bakla?

    Ka jingpeit jingkhmih banyngkong ka long da ki engineer jng ka BEL bad ECIL kiba dei ban pynthikna ba ki bynta bapher bapher ki dei kiba bha bad ka jingpynthikna ba man la kawei pa kawei ka EVM ka dei ban long kaba trei kam bha hakhmat jong ki nongmihkhmat. Dei ban pynlong ïa ki jingjied thep vote Mock poll jong ki1000 nongthep vote bad dei ruh ban ring Video ïa kane.

Dei ban ïa khleh lang ïa ki EVM shuwa ban rah sha ki jaka thep vote.

Dei ban buh ha ki jaka baskhem hadien ba la wanrah ïa ki na ki jaka thep vote.

Dei ban buh jingkheiñ ïa ki EVM ryngkat bad u ID number.

2. Lah ban lehthok?

Kane ka jingkylli kam dei ban mih. Kane ka long ba la shim lut ïa baroh ki lad ki lynti ban pynthikna ba ki EVM ki long kiba bha bad kiba lait na kino ki jingduna.

13. Balei ki ri shai jong ka pyrthei, ka America bad ki ri Europe kim treh ban pyndonkam ïa ki EVM bad don kiwei pat ki ri kiba dang pyndonkam ïa ki?

Kitei ki ri kim treh shuh ban pyndkam ïa ki EVM ha ka por jied nongmihkhmat namarba ki ïa kynduh jingeh. Kitei ki EVM ki long kiba la shna ha kata ka rukom bad ki don ki jingïadei bad ki kor ki bor komputor, kiba la ban shah pyndonkam bakla. Ka jinghap ban pahara ïa ki EVM ruh lehse kan ym long ka kam kaba suk na ka bynta jong ki. Ki EVM ha ri India kim don jingïasnoh bad kino kino ki kor ki bor komputor.

    Ka India ka don la ki jong ki EVM. Katba ka America Netherlands, Ireland & Germany ki don ki direct recording machines ba ki pyndonkam ha ka por ba jied nongmihkhmat. Kawei kaba dei ban sngewthuh ka long ba ka India ka don la ki jong ki aiñ ban pynlong elekshon ba kata ka jingjied ïa ki nongmihkhmat ka dei kaba da thikna.

Ha kaba ïa dei bad a Netherlands, kane ka ri kam don kita ki kyndon kumno ban buh, ban rah ban rong bad ban peit ba ka jingbuh ïa ki EVM ha ki jaka kiba skhem, shngaiñ bad kiba thikna. Ki EVM ba shna ka Netherlands, ki pyndonkam ha Ireland bad ka Germany. Ha ka snem 2005, ka Ïing Bishar jong ka Germany ka la shem ka jingpyndonkam ïa kita ki EVM ka long pyrshah ïa ki Riti Synshar jong katei ka ri. Dei na kane ka daw, ba kine ki ri mynta kim pyndonkam shuh ïa kine ki EVM ba shna da ka Netherlands

    Ban shu ïa nujor kulmar bad kiwei pat ka long kaba bakla.

14. Ki long kumno ki VVPAT machine?

Ka Election Commission ka Ri India ka la pynlong ïa ka jingjied nongmihkhmat ne elekshon ha ki 107 tylli ki constituency bad 9 tylli ki Lok Sabha constituency da kaba pyndonkam ia ka jingtrei Voters Verified Paper Audit Trail (VVPAT). Ka jingpyndonkam ki EVM model M2 bad EVM Model M3 ryngkat bad kaba pyndonkam ïa jingtrei kam VVPAT kan wanrah ïa ka jingshaniah ha ki paidbah bad ka jingtrei kaba khuid kaba suba hapdeng ki nongthep vote.

Gopajit Das, IIS

Media & Communication Officer

PIB, Shillong
Shongkun ka Shad Lakhempong ka Raid Nongtung ha Umpowin
10 April, 2017
Nongpoh, Ïaïong 09: Ban dang ïai pynneh pynsah ïa la ka riti ka dustur katkum ka jinglong tynrai ba la ïalam naduh ki Longshuwa ki Manshuwa, ka Dorbar ka Raid Nongtung mynta ka snem ruh ka la bteng ban pynlong ïa kawei na ka shad Tynrai ba la tip kum ka ‘ Shad Lakhempong’ kaba dei kawei na ka Shad Tynrai hapoh ka Raid Nongtung ba hap ha Ri Bhoi District.

    Ïa kane ka shad Lakhempong la pynlong ha phyllaw ka Mangkathiang Upper Primary School, Umpowin, ha kaba u Dr. Dr. D.D Lapang, MLA ka Nongpoh bad uba dei ruh u Myntri rangbah ba rim ka jylla, u la wan ban shim bynta kum u kongsan bad u Myntri ka tnad Art and culture, u Bah R.V Lyngdoh kum u symbut kongsan.

    La sakhi lang ruh ha kane ka jingshad tynrai ka Raid Nongtung da ka jingdon lang u Deputy Commissioner ka Ri Bhoi, C.P Gotmare, u SP ka Ri Bhoi, u R. Singh, u Acting Syiem ka Hima Mylliem, u Paiem Ricky Nelson Syiem, u ADM ka Ri Bhoi, u Bah D.P Kharsati bad kynthup ruh kiwei kiwei ki riew rangbah na ka District.

    La pynphun pynphieng ruh ha kane ka sngi da ka jingwan shim bynta shitrhem ki khun ki hajar na ka Raid Nongtung ba kynthup na ki 22 tylli ki Shnong ba hap hapoh ka Raid Nongtung bad ryngkat ki khun samla kiba la shim bynta ha kane ka jingshad, kaba dei kawei na ka shad tynrai ne ka shad lehniam ka Raid Nongtung.

    Kum ban pynpaw, kane ka Shad Lakhempong, ka dei kawei na ka shad tynrai ba ka Raid Nongtung ka la lah ban pynim biang mynta la shiphew snem kynthih, hadien ba bun na ki khun ki hajar ka Raid ki la klet ïa la ka shad tynrai, kaba dei katkum ka jingshimkhia jong ki nongialam ka Raid Nongtung.

    Haba kren ha kane ka sngi kum u kongsan, u Dr. D.D Lapang u la ai a jingiaroh ïa ka Raid Nongtung kaba don kata ka jingkitkhlieh ban pynneh pynsah ïa la ki riti ki dustur bad ki jinglong tynrai kiba la longdoh longsnam hapoh ka Raid.

    “Kane ka jingpynlong ïa kane ka shad tynrai, ka long ruh kum ka jingkyrsiew thiah ïa ki khun ki hajar hapoh ka Raid, ba ki dei ban niewkor ïa la ka tynrai, namar kano kano ka jaid bynriew kaba ym don la ka riti ka dustur ne ka jinglong tynrai ka dei ka jaid bynriew kaba ïap” la ong u Dr. D.D Lapang.

    Shuh shuh, u la kyntu ruh ïa ki paidbah ka Raid ba kim dei ban klet ïa la ka tynrai hynrei ba ki dang dei ban pynbit pynbiang bad ban dang pynjanai shuh shuh ïa baroh ki riti ki dustur ne ka jinglong tynrai, namar lada kum ka jaid bynriew ka lah ban pynneh pynsah ïa la ka tynrai kane kan ïarap ym tang ban im ka jaid bynriew, hynrei kan long ruh kawei na ka lad ban kyntiew ïa ka ioh ka kot ki paidbah ha kaba bun na ki briew kiba nabar kin wan ban lum jingtip ne ban peitkai lada ngi lah ban leh ha kata ka rukom kaba janai ïa kane ka shad tynrai jong ka Raid kumba long lem kiwei kiwei ki shad tynrai ba paw ha ka pyrthei, u la bynrap.

    Ha kane ka sngi la ai jingkren ruh da u Myntri ka Art and Culture, u Bah R.V Lyngdoh, uba la pynpaw ïa kajuh ka jingkmen ban ia don bynta bad ki khun ki hajar ka Raid Nongtung ban sakhi ha katei ka sngi ba ki la lah ban pynlong ïa kane ka shad tynrai kaba long shi bynta ban pynneh pynsah ïa la ka tynrai hapoh katei ka Raid.

    Ha kawei ka bynta kum u myntri u la kular ruh ban iarap halor ka dorkhas ba la phah da ka Raid kaba ki la pypaw ïa ka jingdonkam ban ker sawdong ia u Maw Buh Shyieng ba don ha Ummat bad kumjuh ruh ka Community Hall bad ka Jaka shad tynrai kaba paka ba ka Raid ka donkam na ka bynta ban pynneh ïa ki riti ki dustur kiba don hapoh ka Raid Nongtung ha Ri Bhoi.
La 13 tarik jingïalang paitbah ha Langpih
10 April, 2017
Nongstoiñ, Ïaïong 9 : Naduh ba ka ophis jong ka Khasi Hills Atonoumous Distrct Council (KHADC) lyngba u Chief Executive Member (CEM) u Bah Pynshngaiñ Syiem ka la pynbna bad aiti ha u Bah Phlowing Syiem Nongbah ïa ka dulir ba la pynim biang ïa ka Hima Nongmynsaw kaba la jah naduh shispah snem tam mynshuwa.             Katei ka jingleh jong u CEM ka la pyn lyngoh pat ïa ki paitbah ka Hima namar ha shuwa ba utei u Bah Phlowing Syiem Nongbah un ïaid shakhmat ïa katei ka kam um shym la lum ïa ki paitbah ka Hima ban pynshai bad pynsgewthuh kaei ka jingïapher hapdeng ka Hima Nongmynsaw bad ka Raidmynsaw.

    Na ka liang ki sordar jong ki shnong kiba hap hapoh katei ka Hima ki la ong bad pynshisha ba haduh mynta baroh kawei ka Hima ka dang don ha pdeng ka jingïa kajia bad ka jingshah tap pud bad ki ar sorkar ka Meghalaya bad Assam haduh mynta kim pat lah ban ïapynbeit.

    Nalor kata ki la ong ruh ba naduh u snem 1979 mynba ki paitbah katei ka thaiñ naduh Mawdangsnam, Langpih, Umwali, Umtap, Mawlan, Umwahsiang, Nongma, bad kiwei kiwei ki la kylla phetwir na ka jingshah khynra ha ki pulit Assam na ka liang kiitei ki jait Syiem Nongbah kim shym la ïeng ban lum ïa ki paitbah ban ïada ïa ka it ka Hima, ka khyndew ka shyiap bad wat haduh u snem 1986-87 ter ter ba ki Nepali ki la sdang ban wan rung jubor bad knieh ïa ki kper ki phrah ,ki lyngkha ki risai ruh ym don kita ki syiem Nongbah kiba ïada hynrei tad ha kine ki sngi ba ki la ïohi ba ka suk ka saiñ ka la wan phai biang ki la sdang ban mih pyrthei.

    Kumta halor katei ka bynta na ka liang u Bah Hindro Samakha Sirdar ka Hima Raidmysaw haba pyntip ha u Mawphor mynta ka sngi u la ïa thuh ba ma u ryngkat ki sordar jong ki 62 tylli ki shnong kiba hap hapoh katei ka hima ki la iakut ban pynlong da ka jingïalang paitbah ha Langpih ha ka 13 tarik mynta u bnai bad hakatei ka sngi la khot lut ia baroh ki paitbah ka Hima kynthei, shynrang, khynnah bad samla ban wan ha katei ka jingïalang na ka bynta ba kin pynshai halor katei ka bynta.

    Ha kajuh ka por u Bah Samakha u la ïathuh ba naduh ba ki Syiem Nongbah kim don shuh ki nonghiar pateng ban shimti ïa ka synshar khaddar ïa katei ka Hima la peit shipor da ka u Syiem ka Hima Rambrai bad la thung da ki Myntri kiba dei ki nongshong shnong ba pura napoh katei ka Hima Raid Mynsaw.Nalor kata u la ïathuh ruh ba u Myntri ba nyngkong eh u dei u (L) Jessesingh Snar na ka shnong Mawdiangsnam.

    Ha dien jong u Jesse la thung ïa u Bah Phrikshon Kharlyngdoh na ka shnong Umtap kum u Myntri bad ter ter bad u Bah Hindro Samakha ruh u la sha jied kum u Myntri naduh u snem 1984 bad dei tad haduh u snem 2009 ha ka por ba u Bah K.P.Pangñiang u la shah jied kum u MDC ha kaba u la bat ruh kum u Excecutive Member ba peit ïa ki Elaka ba u la pynskhem ïa ka Hima Raidmynsaw kum kawei na ki Hima Sirdar ba thymmai ha West Khasi Hills kaba hap hapoh u pud u sam jong ka KHADC bad haduh mynta u Bah samakha u dang long hi kum u Sirdar ba pura jong ka Hima.

    Ha kajuh ka por u la ong ba ka jing leh jong ka KHADC ka long ka bym shong nia bad ka bym don nongrim namar ha shuwa ba kan pynkylla kyrteng kat ïa ka Hima ka la dei ban pyntip ha u kum u Nongsynshar khang ba un lum ïa ki paitbah ban ïa pyrkhat kumno yn leh hynrei ka jingïaid lait jong u Bah P.N.Syiem ïa u kum u nongsynshar bad ruh ïa ka Dorbar Hima ka loang ka ba beaiñ bad ka jing pynkheiñ im im peit peit ïa ka riti synshar paitbah jong u khun Khasi.

    U la pyni nuksa ruh ba wat haba ka sorkar ka don kam ban shna ïa ki surok ,ki ophis bad kiwei kiwei ki jing donkam na ka bynta ka jingmyntoi u paitbah ka dang hap ban pan jingbit (No Objection Certificate) na u Sordar shnong ne u trai jaka lei lei kat ka jingpynkylla kyrteng ïa ka Hima hato hap ban shu leh da ka bor tang namar ba u long CEM?.

    Khatduh eh u Bah Samaklha u la ong ba hato u Bah P.N.Syiem u tip ne em ba ki don da ki phew bad ki spah ngut ki khunlung khynnah kiba la dep ïoh ïa ki Certificate na ki shnaong ba pher kiba don hapoh ka Hima bad ki ban sa pyndonkam da kitei ki certificate kiba don ïa ka Muhor jong u sordar shnong na ka Hima Raidmynsaw Sirdarship bad lada la pynkylla Nongmynsaw Syiemship la hap bnan leh da ka Affidavit bad hap pynlut pisa da ki hajar tyngka hato katei kam ktah ïa kiba duk ba suk.?

    Katei ka jingleh jong u Bah P.N.Syiem ka wanrah pynban ïa ka kynrum kynram bad ka jing ïapait ïa pra hapoh ka hima baroh kawei u la ong.
Ïoh jingkoit ki riewngeit ha ka jingïaid pilkrim na Umsiang sha Orlong Hada
10 April, 2017
Shillong, ïaiong, 09: Hapoh ka jingpynïaid jong u Phadar Auggie Khrawlang Warbah, ki paid u Blei jong ka St. Francis D’Assisi Catholic Church, Umsiang ki la pynlong ka jingïaid pilkrim banyngkong eh da ka kjat na Umsiang sha Orlong Hada, ka Eco-Spirituality Centre, ha kaba ki Brother (Franciscan Missionary Brothers), ha ka sngi Saitjaiñ.

    Watla ka long ka sien banyngkong, la don palat 100 ngut ki nongleit pilkrim kiba la shim bynta da ka jingriewblei.

    Ki mat ba kham phylla na kane ka jingïaid pilkrim ka la jia, baroh shi taïew ar taïew, ka bneng ka ju slap hynrei haba la saiñdur ïa kane ka jingïaid pilkrim, u Ph. Auggie u la ong ha kato ka sngi ba la sdang ka jingïaid pilkrim, kan ym slap bad ka bneng kan long ka bapyngngad. Kane ka la jia shisha da ka jingshah skhor u Blei ïa ki jingduwai ki riewngeit.

    Kawei na ki longkmie, ka Kong Emilia Jalong, ka la ong, “Phadar, ngam ju lah ban ïaid kjat palat shi mer, namar tang shu ïaid slem palat, nga la king khlieh, hynrei ha kane ka kynti mynta, nga sngew ba nga la ïoh jingkoit.”

    Kawei pat ka nonghikai, ka Kong Pynhunlang Nongbsap, ka la ong, “kane ka dei ka sien banyngkong ba nga ïohlad ban duwai bad ïaid kjat artat. Naduh mynta, lada u Phadar Auggie u ong, ‘ïa ngin ïa ïaid ar ne lai sngi ruh, nga long ka bakloi ban shim bynta.”

    Ka Kong Labinia Kharwar ka ong, "nga khlem thait ei ei ha kane ka sien ïaid bamynta bad nga sngew pynngad bha ka mynsiem." U Bansaiñpynïar L. Mawdkhap u ong, "ka long ka bashoh mynsiem bad ai bor shisha ïa nga."     La don ruh kiwei pat ki briew na kiwei pat ki kynhun Balang kiba la wan shimbynta lang ba kynthup na ki riewngeit Presbyterian, Hindu bad ki niam Tiwa.

    Ha kane ka jingïaid pilkrim, la don ki jaitbynriew bapher ba kynthup ïa ki Khasi, ki Tiwa (Lalung), ki Nepali, ki Assamese, ki Naga, ki Karbi bad kiwei kiwei ha ryngkat ka jingsynran lang ki riewniam, ki longkpa, ki longkmie, ki samla shynrang bad kynthei bad ki hep barit.Ki sakhi bad ki jingïohmad (Testimonies and Experiences) na ki nongïashim bynta ki pynpaw kumne harum.

    U heprit Bashan Jalong, 9 snem, “nga sngewtynnat ba nga la ïohlad ban duwai, ban ïaid pilkrim bad khamtam ban rah ïa ka diengphna u Jisu. U samla David Matlai, , 14 snem na ka niam Hindu, ong, “nga sngewkmen ban ïoh duwai ha u Jisu. U Jonis Pumah, 16 snem na ka Balang Katholik u ong, “nga sngewkmen ba nga ïoh duwai katba dang ïaid, kaba ngam ju tip ba ngi lah ban leh kumta. U Boshan Rai, 16 snem u Nepali na ka niam Hindu u ong, “nga sngewnguh ïa u Blei namar u la ai ïa kane ka lad ban ïaid pilkrim. Nga kmen ba ngi ïa duwai bad ruwai katba ngi dang ïaid. U Jeres Lamare, u ong, “nga sngewtynnat ba khlem don ka jingpynthut ei ei, wat lada baroh shikatta ka la ju slap jur …” Ka Ruphina, Hamti Khorai, Run Sakra, Biona Pumah, bad Candi Lamare ki la pynpaw da kaba ong, “ha jingim jong ngi, ngim pat ju ïohmad kum kane ka jingïaid pilkrim. Ngi sngewkmen shisha, bad ngi da thrang ban shim bynta shuh shuh ha ki por ban sa wan.”

    Katto katne na ki dkhot ka Seng longkmie Sub-district Umsiang ki la ong, “kane ka jingïaid pilkrim ka la ai mynsiem shisha bad pynkhlaiñ shuh shuh ïa ka jingngeit jong ngi. Ngi sngewnguh ïa u Phadar Auggie Khrawlang Warbah, wat tang hapdeng ar bnai ka jingdon jong u hangne, u la lah ban lum lang bad pynïaid ïa kane ka jingïaid pilkrim ka bakyrpang jong ngi. Ngi sngewnguh ruh ïa u Bro. Pyndapbok Sohkhlet, i Sr. Sanaphisha Nongrum bad ki nonghikai basah lang bad Phadar, babu Bansaiñpynïar L. Mawdkhap, i Kong Pynhunlang Nongbsap bad Kong Labinia Kharwar, kiba la ai mynsiem lang.”

    Kane ka sngi ka dei ruh ka jingplie ïa ka Taïew Bakhuid ne ka Taïew jong ka jingshah shitom jong u Jisu.

    “Ngi sngewnguh kyrpang ruh ïa u Bro. George, Superior, u Bro. Orlando Wanñiang bad u Bro. Joseph, ki Brodar kiba don ha Orlong Hada, ba ki la pdiang sngewbha ïa ngi da ka jingkmen bakhraw,” ong u Phadar Auggie.

    Hadien ba la wanphai na Orlong Hada, u Ph. Auggie u la pynlong ka jingduwai pynkut ryngkat bad ka jingkyrkhu da ka diengphna u Jisu bad baroh ki nongleit pilkrim ki la kular ban leit pynpur bad ïalap ïariew ïa kane ka jingïohmad bakyrpang jong ki ïa u Blei.
Da ka jingphuh jingphieng pynkut ka Seng Khasi Nonglang ïa ka SSM
10 April, 2017
Mawkyrwat, Ïaïong 09: Ka Seng Khasi Nonglang, South West Khasi Hills District, Mawkyrwat mynta ka sngi ka la ïoh ban pynkut noh ïa ka Shad Suk Mynsiem (SSM) ba ju pynlong shi sien ha ka shi snem hapoh madan shad jong ka Seng Khasi Nonglang ha Nonglang.

    Kumban shu kdew khyndiat ba kane ka Shad ka kmen ka long ka jingkynmaw bad ka jingainguh u Khun-Khasi Khara kaba shisien shi snem ïa U Blei Trai Kynrad Nongbuh Nongthaw ban neh la ka hok la ka Riti.

    U Bah K. Erius Syiemlieh, Secretary Seng Khasi South West Khasi Hills u la long kum u kongsan ha ka ban pynhap ïa ka Lama jong ka Seng Khasi Nonglang ha ka jingïadonryngkat u Bah W. Biam, ADC South West Khasi Hills District,ki riew rangbah, ki nongshad na kylleng ka thaiñ South West Khasi Hills District bad ruh na ki wei pat ki District kum na East Khasi Hills District, bad na West Khasi Hills District.

    Ha kane ka sngi saitjaiñ jong ka taïew kaba dei ka sngi ban sdang ïa kane ka Shad Suk Mynsiem na ka liang ka Seng Khasi Nonglang ka la ïoh ruh ban plie ïa ka jaka shnong ki nongpeit kai (Gallery) ba la noh synñiang da u Ma V.H. Pala, MP jong ka Lok Sabha kaba shongdor T. 2 lak, ha kaba la plie ïa kane da u Samla Kynpham Kharlyngdoh, Muktiar jong ka Supreme Court ha ryngkat ka jingïadonlang u President ka Seng Khasi South West Khasi Hills District u Bah Taiparlin Kharlyngdoh, u Johnsing Iawphniaw, Secretary ka Seng Khasi Nonglang lem bad kiwei kiwei ki riew rangbah, ki longkmie longkpa bad ruh ki hep kiba rit.

    Haba ai jingkren ha kane ka sngi, u Samla Kynpham Kharlyngdoh u la ai khublei ïa baroh kiba la ïawan ha kane ka lympung, u la kitbok kitrwiang ruh na ka bynta ka Seng ba kan ïai bteng ban pyni ïa la ka jong ka riti dustur ha kiwei ruh. Shuh shuh ula ong ruh ba lyngba kane kan long kum ka khubor ban pyntip lem sha kiwei shaphang ki ar tylli ki bynta, kita ki long ka Jingnang jingstad, bad ka jingsumar ïa ka Mariang. Shuh shuh u la ong ruh ba kane ka sngi ba mynta ha kaba na ka liang ka Seng Khasi Nonglang ki la rakhe ïa kane ka Shad Suk Mynsiem ka dei kawei na ki kolshor bad ka riti ka dustur kaba ma ngi ka jaitbynriew u khun khasi ngi ju kynmaw naduh ki por ba jah kaba dei kawei na ki jingshad ba paw nam ym tang hapoh ka jylla hynrei wat ha Ri hi baroh kawei.

    Na ka liang u Bah Taiparlin Kharlyngdoh, President ka Seng Khasi South West Khasi Hills District ula pynkynmaw ba kane ka sngi 8 tarik mynta u bnai ka dei ka sngi kaba sah jingkynmaw namar ba dei ha kane hi ka sngi ba u Bah D.K. Dkhar, IAS, DC jong ka West Khasi Hills District, Nongstoiñ ha ka 8/04/2005 ula ïoh ban plie ïa ka ïing jong ka Seng Khasi Nonglang bad mynta ka 8/04/2017 na ka liang u Samla Kynpham Kharlyngdoh, Muktiar ka Supreme Court ula ïoh ban plie ïa ka Gallery jong ka Seng Khasi Nonglang ha kane hi ka juh ka madan.
Byrthen ki paidbah ka thaiñ Maweit ban ym ïashimbynta MLA Election 2018
10 April, 2017
Nongstoiñ, Iaiong 9: Ki paidbah nongshong shnong ka thaiñ Maweit baroh kawei, kiba la mad bad ïai mad ïa ka jingeh kaba khraw namar ka jinglong jingman jong ka surok, ki la byrthen ban ym ïashimbynta satia ha ka Election MLA ka ban long ha u 2018.

    Ki riew paidbah jong ka thaiñ ryngkat ki nongïalam jong ka seng HynñiewtrepAchik National Council, ki la pynpaw ba watla kam pat dei ka rai ba khatduh, hynrei lada ka sorkar Jylla ka shu sngap mynthi halor ka jingud jingnam jong ki paidbah, kim banse ban weng ïalade na ki Election ha ka Jylla.

    Kumban shu pynkynmaw ba ha u snem 2014 ba la pynlong ïa ka Election MDC, ki paidbah jong kane ka thaiñ ki la kyntait ban ïashimbynta ha ka Election bad don bun ki polling station kiba ka jingthep vote ka poi tang khyndiat ngut.

    Ka daw ka dei halor ka jingsngap mynthi bad jingkyntait jong ka sorkar ha ka liang ka roi ka par, khamtam eh ka surok kaba long u bud lum ka roi ka par jong ki paidbah ka thaiñ.

    U Bah Ricky Sohlang President jong ka seng HANC, u la pynkynmaw ïa ka sorkar ba lada ka shu sngap mynthi sah, na ka liang ka seng bad ki paidbah kin kyntait shisyndon ban ïashimbynta ha kino kino ki Election kiba long ha ka Jylla.

    Ka surok Maweit ka dei ka surok kaba la rim tam ha ka Jylla bad la sdang pyntrei ïa ka naduh ki snem 1963-64 ei ei ha ka por jong ka sorkar Assam. Hynrei haduh mynta kane ka surok ka dang sah kumjuh bad mynta ka aiom slap lei lei ka jinglong jingman jong ka, ka la nang sniew nang sniew.

    Kumban shu pynkynmaw biang hangne, ki sengbhalang jong ka thaiñ Maweit lem bad ka seng HANC seng kmie, ha ka jingïalang paidbah kaba la long ha u snem 2015, ki la shim rai ba lada ka sorkar jylla kam lah ban leh ei ei, ki paidbah kim banse ban bteng biang ban boycott ïa baroh ki Election ba kynthup ïa ka Election MP, MLA bad MDC.

    Ka seng HANC kan sa lum ruh ïa baroh ki para sengbhalang, ki sordar shnong, bad baroh ki paidbah ka thaiñ ban shim rai halor kane ka kam, kata ban kyntiew ïa ka surok Nongstoiñ-Maweit-Wahblei-Kulang-Nongjri kaba jngai kumba 37 kilometer. Dang ha u snem ba la dep, ki la phah ruh ïa ka memorandum sha ka sorkar pdeng ban kyntiew
Dawa ka AMSSASTA ïa ka NIOS ban pyn pas ïa ki nonghikai D.El.Ed
10 April, 2017
Shillong, ïaiong, 09: Ka All Meghalaya SSA School Teachers'Association (AMSSASTA) ka dawa na ka National Institute of Open Schooling (NIOS) ba ka dei ban pyn pass ïa kito ki nonghikai SSA kiba ïakhun ïa ka D.El.ed training jong u snem 2014-2015 hynrei kiba ka la leh thurmur ha kaba pynmih ïa ka result jong ki, kum ka jingbakla ha kaba kyntiew ïa ki marks ha kaba don na ki nonghikai kiba la shah thoh ‘absent’ ha ki sobjek kiba la ïaleh hynrei la kyntiew pat ha ki sobjek kiba khlem ïaleh, don pat na ki nonghikai kiba ïoh ïa ka Marksheet ha kaba khlem pyndap ei ei ha Internal Mark.

    “Namar tad haduh mynta ka NIOS kam pat lah ban pynbeit ïa ka jingbakla. Kane ka jingthurmur jong ki bor pynïaid jong ka NIOS ka ktah jur ïa ka kawei jong nonghikai skul. Ki nonghikai kiba ïakhun ïa ka eksamin ki la pyndep lut ïa ki jingdonkam baroh hynrei ki bor pynïaid eksam hi kiba thurmur, kumta ka dei hok ïa ki nonghikai ban pas,”ong u Bah L. Marngar, President ka AMSSASTA.

    Ha kaba ïadei bad kane ka AMSSASTA hapoh ka jingïalam u Bah L. Marngar, President ka Central Body ka la ïakynduh ïa u Director ka DERT ha 28 tarik, u bnai baladep ban dawa shimkhia kloi ïa kane ka kam.

    Ka AMSSASTA ka la dawa na ki bor badei peit ka NIOS ba ka dei ban pynbeit kloi bad ban pynmih noh shisyndon ïa ka result kaba beit, khnang ba kan ym buh jingeh ïa ki nonghikai.

    U Bah Marngar u ïathuh ba u Director ka DERTu la pyntip ba ka NIOS ka la shimkhia ïa kane ka kam bad kan pynmih noh shen ïa ka result kaba beit jong ki nonghikai kiba ïakhun ïa ka training D.El.Ed training 2014-15.

    Kane ka synjuk ki nonghikai SSA ka la pynkha ïa ka shnat treikam jong ka AMSSASTA Umden Unit na ka bynta ka jingshakri khambha ïa ki nonghikai SSA. Ki nongkitkam kane ka Unit ki kynthup ïa u President Bah Phrin Kleiñ, Vice President Bah B Ryntathiang, Secretary Kong Suzilian Khymdeit, Asst Secy Bah Bistokan Timung, Finance Secretary Kong Kyrmen Lapang. La pynskhem ïa ki nongkitkam da u Bah L. Marngar President ka Central Body.

    Ka seng ka kyrpad, lada don kino kino ki para nonghikai SSA kiba shem jingeh kin sngewbha ban ïakynduh ïa ki nongïalam kane ka Unit.
Ban jop ha Sohra, da u kyrtong monlang kwah ki Congress ha u 2018
10 April, 2017
Shillong, Ïaiong 09 : Ki nongkyrshan ba radbah ka Congress ha Sohra ki la kyntu ïa ki bor bahalor jong ka party ba kadei ban sei da u kyrtong mon lang ha kane ka elekshon MLA na katei ka constituency khnang ban ïoh ïa ka jingjop ba donburom.

    Da kaba ïaroh ïa ka rukom treikam jong u president ka East Khasi Hills district congress committee, Bah Kennedy Khyriem kumba la paw ha ka jingïalang dang shen ha Shella Constituency, kitei ki nongïalam Congress ki la kyrpad ba dei ban leh kumjuh ha Sohra ruh.

    “Ban ïoh ïa ka jingjop ba donburom ha u 2018 ngi donkam da u kyrtong monlang uba ki paidbah ba dei bad bym dei Congress kin kyrshan,” ong kitei ki nongialam party bym kwah pynpaw kyrteng ha ka kyrwoh..

    Ki la pynpaw ruh ba ha Sohra hi haduh mynta ki paidbah ki dang don ka jingshaniah ha u Dr. PW Khongjee, u MLA Congress ba nyngkong eh ba ka Sohra ka ïoh (watla u rem noh ha u 2013), namar u don bha ka jingkyrmen ban jop ha kane ka kynti ruh.

    Kawei pat ka phang ba ki kdew ka long ba u Dr. Khongjee u dei u trai constituency nalor ba u dei ruh u briew uba baroh ki la don lypa ka jingshaniah ha ka rukom treikam.

    Ha kajuh ka por, ki la kyntu ruh ïa ki bor bahalor ka Congress ban pynkhlaiñ bad pynthymmai noh ïa ki nongkitkam jong ka Block Congress ha Sohra khnang ba kin ïoh ban sdang noh da ka rukom treikam kaba thymmai bad ban pynkhreh ha ka rukom kaba dei na ka bynta ka elekshon MLA kaban sa long shen.

    Lah ban kdew hangne, ba watla u Dr. Khongjee u la shah rem noh ha ka elekshon MLA 2013 hynrei ula trei borbah pat ban pynjop donburom ïa u kyrtong MDC Bah Donevan Wahlang.

    Kumba long haduh mynta hi, la ïoh jingtip ba utei u MDC ruh u thmu ban aireng lang bad ban ïa knieh tiket Congress bad u Dr. Khongjee.

    Dei nakata ka daw ba kitei ki paid Congress ki kwah ba ka party bahalor kadei ban rai beit ïa u kyrtong monlang kham kloi khnang ban ym mih ar kynhun ynd la dei ka elekshon.
Ba hap ïaid lyngba ki pipe um na surok kali, yn shimpor ban ïoh um na GSWSS - III
10 April, 2017
Shillong, Ïaiong 09 : Ki jingeh kiba mih na ka jingpynïaid ïa ki pipe um kadei ka dawbah ba ka tnad Public Health Engineering (PHE) ka lah ban shimpor ban pyndep ïa ka jingpynpoi um lyngba ka Greater Shillong Water Supply Scheme (GSWSS) Phase-III.

    Haba pyntikna ïa katei, u Myntri ka tnad PHE, Bah Prestone Tynsong u la ong ba bun na ki pipe um ki hap ban ïaid lyngba ki surok kiba don ha ka nongbah bad kiwei kiwei.

    Katkum ka jingong jong u, ki don haduh 12 tylli ki jaka sam um (zone) ha kaba lai tylli la pyndep bad khyndai tylli kiwei pat ki dang sahkut shiteng kynthup ïa kito kiba ha ka thaiñ Mawlai. U Myntri u la ïathuh ruh ba la dep bthah ïa ki ophisar ha ki Division ba kin pan ka jingïatrei lang bad ka tnad Public Works Department (PWD) bad ruh ki Dorbar Shnong khnang ba ka kam kan ïaid stet.

    Da kaba pyntip ba ïa ka pisa kaba sah baroh kaba long 43 klur la dep ban ïohpdiang da ka tnad, u Myntri u la ïathuh ba ki don ka jingkyrmen ba ïa katei ka Phase - III jong ka GSWSS yn ïoh ban pyndep khlem da pynslem shuh.

    La ïathuh ruh ba namar ba ïa katei ka projek la bei tyngka da ka JNNURM, ka don ruh ka jingdaiñ kuna da ka sorkar pdeng namar ka jingbymlah jong ka jylla ban pynlong ïa ka elekshon Municipal ha ka jylla. Tang namar katei, la ong ba ka la don ka jingshah khate haduh 18 klur tyngka, bad ïa katei ka pisa hap ban buria ne pyndap da ka sorkar jyllla, u la ong.

    Halor ka jingkylli, u Myntri um shym la ai satia ïa ka por ne u bnai ban pyndep noh ïa katei ka projek khamtam haba ka por ba la buh thong ban pyndep kadei ha u Lber mynta u snem, ka la kut lypa.

    Lah ban kdew hangne ba ki don katto katne ki sengbhalang kiba la dawa ban pynlong da ka jingtohkti CBI halor ka jingsuba bamsap ha ka tnad PHE haba ïadei bad ka jingpyntrei ïa ki projek sam umbah ha ka jylla.

    Hynrei halor kane, u Myntri u la ong ba shen hi mynta u bnai un sa khot ïa ka jingïalang pyrkhat kam bad ki ophisar ban pan jingshai halor ki projek ba sahteng ha ka jylla hadien ba la shimti kum u Myntri thymmai katei ka tnad.

    Kumban shu pynkynmaw, ïa katei ka projek la buh thong ban pyndep ha u Jymmang 2011 ha ka jingmang ban pynlut 193.50 klur ha kaba ka bhah naka sorkar pdeng ka long 174.15 klur bad ka bhah na ka sorkar jylla pat ka long 19.35 klur. Ka la don ruh ka jingkyrmen ba lada lah ban pyndep noh ïa katei ka projek, yn sa lah ban pynduna ïa ka jingtyrkhong um ha ka jylla.
Ka “Sawdong Lyngwiar Dpei`ka lynti ban tem ia ki kam sniew
10 April, 2017
`Ka kam leh isynei, ka sdang shuwa na la rympei` ka dei shisha ka kyntien kaba shong sbai shong rupa bad kaba kit jingmut lada uwei-pa-uwei un puson ne pyrkhat ia kine ki kyntien.To ngin ia phai khyndiat shaphang ka imlang ka sahlang la ka long ha ka raid kihima ne ha ka jylla hi baroh kawei. Ka jingkylli ka mih hangne balei kein katba dang mih ki sngi bad ki snem la ïohi ba dang mih bun shuh shuh ki jaïid jingsni ew kiba ha rumkom ha ka imlang ka sahlang ne wat ha ki ing ki sem kabala buh jingma shisha ba ka bor jong ka jingsniew ka la trei borbah ha kine kisngi.

    Habangi phai sha ki Khubor ne ki Telivision bunsien ngim ju ïohsngew shuh ia kita ki sur kiba ai mynsiem ne kaba kren shaphang ka shongsuk shongsain ne shaphangka bha ka miat ha ka imlang ka sahlang, hynrei la ïohsngew bad ïohi sa tang ki kam lehdonbor, ki kam thombor, kam dih droks bad ki kam sniew kiba ha rukom. Hynrei ka jingkylli ka mih hangne, hato, man la uwei-u-wei ba la kot ia ki borsngewthuh ne ki bor pyrkhat,ki ju puson mo ba balei ki mih kine ki kamsniew kiba ha rukom ha ka imlang ka sahlang kaba la pyntad dor ia ka hok longbriew manbriew bad haduh ka akor ka burom kaba la hiar dor arsut kaba laïohi ba I kumba ain Blei ne ka aïin Briew kam don shuh.

    Naka por sha ka por, ki mih ki kam tuh ki kam thiem, ki kam pyniap, ki kam lute,ki kam leh beijot ne lehdon bor ia ki kynthei ki khynnah ha kaba kam don shuh kata ka jingshngain ha ka imlang ka sahlang khamtam ia ki kynthei ki khynnah.Khyndiat pat lah ban ong hangne ba man la uwei-pa uwei u la dei ban puson ialade shimet halor ka jingkynrei kine ki kam sniew kiba la ktah shisha ia kashongsuk shongsaïn ha ka imlang ka sahlang jong ka jylla. Yml ah ruh ban len bunsien haba ïohi ia ki kam sniew la ka long ha ki Kot Khuborne ki kor Telivision la ïoh sngew tang kata ka jingkren ia kyni hapdeng ki para briew bad ka jingkhnium kaba mih na ka shyntur kaba ki da sngew pangnud ba kynrei ki kamsniew. Ka jingkylli ka mih pat hangne. Hato, katno ngut kiba ju puson nepyrkhat na ei ka tynrai jong ka jingsniew ka wan bad balei ba ka jur ki kamsniew ha kine ki sngi?

    Sngew Sangsot ba ki briew ha kine ki sngi la ka long naduh ki khynnah, ki samla bad haduh ki tymmen ki san tang namar ka spah pyrthei bad ba ki ia beh ia kata ka ‘Rongphong Pyrthei” bad kim don por shuh ban puson ne ban pyrkhat halor ki tynrai ba ka jingsniew ka sdang ban mih. Hynrei ki la shuh ia beh ia kata ka spah pyrthei bad ki klet noh ban puson ne ban bishar ia ka tynrai ba ka jingsniew ka mih kaba la ktah shisha ia ka shongsuk shongsain ha ka imlang ka sahlang ha ka jylla bad ka ri.

    Kum ban shu ong, ka Jylla Meghalaya ka dei ka jylla kaba bun tam ki Kristan bad nai ia kren ia kata ka bynta, namar la ka long ka niam Kristan ne kino kino ki niam ba kynthup naduh ki Hindu, ki Muslim, ki Sikh bad kiwei kiwei ki jaïid niam ruh. Ka tynrai jong ka jingngeit bad ka jinghikaïi ka niam ka long hi shi bynta ban im hok im sot bad ban long kita ki ki jingthaw kiba don ia ki iktiar ban wan rah ia ka shongsuk shongsaïin ha ki ing ki sem ne ha ka imlang ka sahlang, Phewse!!!!! Da khongpong ha kine ki sngi ka jingsniew ka la shong kulai ha man la uwei-pa uwei u Briew kiba la klet noh ia la ka jong ka tynrai kiba la pyrshang ban beh ia ka Rongphong bad ki jingkwah brai kaba la pyntroin shisha ia ka hok LongbriewManbriew.

    Nai da iatai sani shaphang ki tynrai ba ka jingsniew ka mih, hynrei to ngin ia phai dien khyndiat ban puson kumba ong kine ka Kyntien, `Ka kam Leh isnei ne ka kam babha ka sdangn a la Rympei” khnang ba ngin sngewthuh ba balei ba kynrei ki kam sniew kam smeh ha kine ki sngi. Kum ba ban ktien,ha kine ki sngi kano kano ka longing longsem kim don por shuh ban hikai ia laki khun ki kti ha la rympei “ Sawdong ka Lyngwiar Dpei` namar ba ki la ia beh ia ki rongphong jong kane ka pyrthei bad kim don por shuh ruh ban shim ia la ka jingkitkhlieh ia ki khun ki kti ha kaba ki la ai mon khlem da tehlakam ha la ing la sem. Bad ym donkam hi ruh ban ia puson halor ki daw ba ki jingsniew ki la kynrei ha kine ki sngi, Ngi lah ban kren shai sha ka pyrthei, dei tang namar ba ki kmie ki kpa ne ki Longkni Longkpa ha kine ki sngi kim don por shuh ban sneng ne kyntu ia la ki khun ki Pyrsa ha la ing la sem bad ki khun ki kti ki la im laitlan katba ki mon ha kaba ki la sdang ban leh na I kam sniew I barit bad kan sa pur pat haduh baki jingsniew ki la kiew skong ha kine ki sngi.

    Kumba ong kaKyntien, I jingjaw um barit, ka pyndap ia ki phnieng ka Duriaw” ka la urlong shisha, namar tang na ka daw ba ki Kmie ki kpa ne ki Longkni ki Longkpa kimdon por shuh ban tehlakam ia ki khun ki kti ne ki Pyrsa ba ki la im laïitlan kala pynlong ruh ia ki ban kin dang shlur ban leh ia bun bah ki kam sniew kiba la ktah ha ka imlang ka sahlang. Namarkata, To nai ia wad shuh ia kiwei pat ki daw ne ki tynrai ba ka jingsniew ka mih, hynrei to kum ki Longing Longsem ne ki Kmie ki kpa ngin ia pyrshang ban hikai noh ia la ki khun ki Kti ha la ka jong ka Rympei, namar dei tang ha la Rympei lah biang ban sain dur ia ka hok long briew man briew ne ia ka akor ka burom kaba ngi lah ban iada na bun jaid ki kam sniew kam smeh ha ka imlang ka sahlang.

    Kano kano ka ing kaba don ia ka jingiatylli, ka jingiangewthuh jingmut bad kajingiaiet ba mar kylliang ka don kata ka jingtieng burom ban leh ia ki kam sneiw, hynrei lada kano kano ka ing kaba ia pait ia pra ym lah ruh ban len ba ki mih bun ki jingiapait ia pra ha kaba ki kam sniew ruh ki don hangta naba ymdon uta u ‘Shabuk’ kumba u Nonglur u pynkohnguh ia ki Masi ha ba ki lur ia ki lyngkha ban pyndep ia ka kam.
“BUROM KA RI KAN NEH TYRSEM, LA KA RITI HA KA SHAD SUK MYNSIEM”
(Païa B. Synrem)
10 April, 2017
“Shad ‘theisotti bad ’rangkynsai don-a-kor,
Ban khraw la ka nam, ban sah la ka burom;
Kan paw ha pyrthei – Riti, hok ba kordor,
Ka Shad Suk Mynsiem kan sakhi shijunom” .
(H. Tesslett Pariat - Ka Jingrwai Seng Khasi kaba 98)

    Ki khanatang, ki khanaNiam, ki parom, ki paju bad ki khana pateng ki ïathuh ïa ngi ba ka shad ka kmen tynrai jong u khun Khasi Khara ka la don naduh kulong kumah, naduh ki sngi bad ki por jong ka Tangnub Tangjri haduh ki por ba u Khasi u la seng it seng hima, seng raid seng muluk, seng shnong seng thawpateng la pateng. Kawei na ki daw kiba u Khasi u pynlong ïaka shad ka kmen ha la ki longshnong longthaw, longraid longmuluk, ki longit longhima ha kylleng ka Bri u Hynniewtrep ka long ban ainguh aidem ïa la U Blei Trai Kynrad Nongbuh Nongthaw halor ki jingkyrkhu ki jong U. Kane ka shad ka kmen ka don ryngkat ïa ki jingleh rukom kiba long ki bynta jong ka Niam.

    Haduh shiteng jong ka spah snem kaba khad khyndai, ka jinglong ba kyrpang jong ka jaidbynriew Khasi ka ïai neh khara ha la ka jinglong ba hara jong ka. Ka Niam ka rukom ryngkat bad ki riti ki dustur, ka shad ka kmen bad baroh kiei kiei kiba long ki tynrai jong ka jaidbynriew ki ïai long bad ïai neh kumba la seng nongrim da ki longshuwa manshuwa ïa kiba la da sawar bad matang thik-pa-thik. Hynrei ka ‘erlangthari jong ka jingsynshar nongwei jong kito ki por ka la sdang ban wan paswut ïa ki katto katne ki bynta jong ka pyrkhat khasi ba tynrai. Hapoh ki khyndiat phew snem jong kane ka jingwan lynshop kaba beh kyrthep, ka jaidbynriew ka la sakhi ïa ka jingsynjor jong ka pyrkhat nylla ha ki katto katne ki parakur ki parakha kaba la ktah ïa ki riti ki dustur khasi tynrai.Kumju ruh, ka shad ka kmen tynrai, kaba ju long ka shad ainguh aidem ïa la U Nongthaw U Nongbuh ha la ki it ki hima, ki raid ki muluk, ki shnong ki thaw ka la sdang ring swai ring sdot bad poi ruh haduh u pud ba kin duh kin dam noh ha ki katto katne ki bynta bad ki jaka jong ka Ri. Dei ha kum kane ka por kaba ka jaidbynriew ka ïakynduh ïa ka saw ka sian, ki Rangkynsai , ki Khrawpyrkhat jong ka jaidbynriew ki ïeng rangbah jwaiñ da ka jingkit khlieh ban seng ïa ka Seng Khasi ha u snem 1899. Ha ka kotkhubor “U Khasi Mynta” kaba la mih ha u Lber, 1900 ka thoh kumne; “La seng ïa ka Seng Khasi halor ka nongrim ban kyrsiew ïa ka jingmut ki para Khasi bad ban da ruh na ki jingïalam bakla…”. Ka Seng Khasi ka sngewdei ban don ruh ïa ka jingkitkhia haka ban pynneh pynsah, pynsan pynbha bad pynitynnad ïala ki riti ki dustur bad ban pynkhie im ha ka mynsiem bad ka jingmut jingpyrkhat ki khun Khasi ba kin ieit, kin burom, kin ñiewkor bad kin tip bha ïa ki. Dei halor kane ka jingshisha, ba ka Seng Khasi ka la shim ha lade ïa ka jingkit khlieh ban pynlong ïa ka shad ka kmen tynrai bad ka la ïoh ïa ka nam ka kyrteng da “KA SHAD SUK MYNSIEM.”

    Ïa kane ka Shad ka Kmen ba la sdang pynlong da ka Seng Khasi la sdang nyngkong ha ka kyntoit shnong Mawkhar ha ki snem kiba kham mynshuwa hadien ba la seng ïa ka Seng Khasi bad ha Lympung Weiking pat ka la sdang nyngkong eh ka 14 bad 15 tarik u Ïaiong, 1911. Ka Seng Khasi ka la nangheh nangïar, ki tnat Seng Khasi ki la nang ïa mih bad ïa roi ha kylleng ka Bri u Hynñiewtrep. Ha ka aiom Pyrem jong man la u snem, ki tnat Seng Khasi ha kylleng ka Bri U Hynñiewtrep, ki pynlong ïa la ki Shad Suk Mynsiem ha la ki jong ki shnong ki thaw ban pynpaw ïaka jingsngewnguh ïa la U Kynrad Nongthaw shisien shisnem ïa ka jingkyrkhu kaba U la thehsei bad ban buh ruh ïa ka kyrpad kyrpon ba Un dang theh sei kyrhai bad byllai ki jingkyrkhu ha ki snem bad ki por ban dang wan.

    Ha shuwa ban hiar sha Lympung Weiking, ha baroh ki lai sngi ba pynlong ïa ka Shad Suk Mynsiem, naduh ki por mynshuwa, ju pynlong ïa ka jingduwai kaba kyrpang ha ka phyllaw jong ka Ïingseng ïa kaba ki longtymmen longsan jong ka Seng Khasi ki da buh kyrpang ha ryngkat ka jingïadonlang ki ‘riew rangbah, ki longkmie,ki samla, ki khynnah, ki nongshad shynrang bad kynthei ha la ka riam shad tynrai bad ki nongput ki nongtem. Kane ka jingduwai ka don ha ka ïa ka jingmut kaba jylliew kaba phalang ïa ka pyrkhat Niam ba tynrai jong ngi u khun khasi khara. Haba baroh ki la ïaïeng ryntihlangkhrui, U Nongduwai uba long uwei na ki Rangbah jong ka Seng un sdang ïa ka jingduwai kumne:-

“A! Blei Trai Kynrad! U Nongthaw U Nongbuh, la ïa poi mynta, kumba la ïa buh, ban ïa mih ka shad ka kmen. Trai Kynrad! Da ka suk Mynsiem, ngi diangti ïa ka jingieit jingisynei jong phi baroh shi snem.Kumba ngi mut ngi thew ban leh ïa kaba bha, ban roi ka Ri da ba biang ha ka Niam ka Rukom, ka Hok ka Sot, ka Stad ka Nang, ka Spah ka Hajar, ka Nam ka Burom, ka Buit ka Akor. Katta keiñ Kynrad, ïa kane ka jingshad jingkmen jong ngi, kyrkhu hi Maphi, kyrdoh hi Maphi, ba kan bha kan miat, ba kan phuh kan phieng ha u nongshad u nongkmen, ha u nongput u nongtem, u khmih kai u khmih ïaid, shynrang - kynthei ba long u parakur parakha suda baroh. Ai Trai Kynrad ka koit ka nang ryngkat”

(Ynda la dep u sa nguh biang laisien bad ki paidbah ki sa ïa bud lang kumne)

“Kumba la ïabuh, ba la poi ka sngi ka ïa, ban ïa mih, ka shad ka kmen, da ka Suk Mynsiem baroh. Kumba ïa long ba ïa tip i Kur i Kha para khun Khasi Khara. Pyllun na khlieh ha kjat, na Mihngi sha Sepngi, ban ïa bud ïa ka riti. Mynta la ïapoi la ïalang, la ka khreh la ka khrum, baroh la ka riam ka beit shrak.

Para Khun Khasi-Khara, ba dang kheiñi Kur i Kha, katkum la ka Riti, ba ju ïa shongsuk shongsaiñ, ka buit te kawei ka bor te kawei, ban tang sah pyrto la ka Ri.

Katta la ïa ong, mynta ngin ïeng ryngkat kawei, la ka Wait, la u Symphiah ha ka Shad ka Kmen, ha ka Nam ka Burom, ban sah pyrto babha, ha u Briew ha U Blei kum kata pateng la ptaeng”

(Hadien kane, yn saïa kynhoi lang baroh lai sien lai wat)

HOI! HOI! HOI! KIW!, HOI! HOI! HOI! KIW!, HOI! HOI! HOI! KIW!.

Ryngkat bad ka jingkaweh jong ka Lama Seng Khasi, ki hiar sha Lympung.

    Ha ka sngi nohkjat, kata ha ka sngi nyngkong jong ka shad, ynda la poi ha Lympung ha shuwa ban kyntiew ïa ka Lama Seng, U ‘riewtymmen ‘riewsan, ha ryngkat u khaw eh u khaw shan, ka ‘lengspah ‘lenghajar, u klong u skaw bad ka um-ksiar um-rupa, sa shisien pat u ïeng ban ïa pan ïa ka pynsngew ka pynsngap, ka kyrpad ka kyrpon, ka kyrsan ka kyrbah sha u Nongbuh Nongthaw ba kane ka shad ka kmen kan long kaba phuh kaba phieng ha u nongshad nongkmen, u nongput u nongtem, ha u khmih kai u khmih ïaid. U da duwai ruh sha U Blei Trai Kynrad ba Un ai ka khiah krat khiah stang ïa baroh, ka bit ka biang ha ka khih ka kamai, ka khaïi ka pateng, ka thung ka tep, ka stad ka nang bad baroh kiei kiei ba kin long kiba bha kiba miat khnang ban shongsuk shong shngiañ ka Ri bad ka jaidbynriew ban roi ka Hok ha ryngkat ka buit ka akor, ban ïoh ka sngewthuh ka shemphang khnang ban lait na ka dum ka maswa, ka longbieit, ka longraiñ baroh.

    Ka Seng Khasi Kmie ka pynlong ïa ka Shad Suk Mynsiem kaba 106 mynta u snem ha ka 8, 9 bad 10 tarik u Ïaiong. Man la u snem, artaiew-lai taiew shuwa jong kane ka shad ka kmen, kata ha ka sngi Ïewduh jong ka taiew, ju don ka jingpynkiew ïa ka ksing, ka bom, ka tangmuri ha Ïingseng Khasi ha Mawkhar ban pynsawa ïa la ki parakur ki parakha ba ka Shad ka kmen ka la jan bad ba kan don ka jinghikai shad. Ha ka janmiet jong kane ka sngi Ïewduh, ju sdang da ka lehNiam leh rukom ha Ïingseng da ki tymmen ki san jong ka Seng ban pynsngew pynsngap sha U Blei ki Blei bad ba ki jingpynkhreh pynkhrum jong ka shad kin long kiba ïaid beit ïaid ryntih kum ba la thmu. Ki da duwai phirat ruh ha ka syiem jong ki sawpor saw samoi ba kin ai ïa ki sngi shad kiba shai bad kiba syaid. Ha kane ka snem ruh, ïa kane ka kam nguhblei demblei la pyndep da ka kynhun ki Tymmen ki San jong ka Seng Khasi Kmie ha ka jingdon lang jong ki dkhot ka Seng ha ka 21 tarik u Lber, 2017 (Sngi Ïewduh)

    Ka Shad Suk Mynsiem, namarkata, ka dei ka shad Niam kaba baroh u khun khasi khara uba bat uba snoh kyndong ïa la ka Niam ka Rukom u angnud bad ap khmih lynti ïa ka por ba kan wan khnang ba un lah ban mih lympung. Shisien shi snem ha ka por Pyrem, u khun khasi khara u mih lang khrui ban ainguh da ka shad ka kmen ïa la U Blei Trai Kynrad da ka jingïashim bynta ha ka Shad Suk Mynsiem. U da sei ki mardeng markieng, ka ksiar ka rupa, ki snap ki skor, ki khor ki khriam bad ki nara ki muka ban pyni katno U Kynrad Nongthaw U la theh sei ïa ka jingkyrkhu ha u. Namarkata ka daw, ha ngi ki khun Khasi ba bat ïa ka longNiam longrukom, ban ïohsngew ba don ba ong ba ka Shad Suk Mynsiem ka dei tang ka shad rong ka long ka jingpynsting dor ïa kane ka Shad Niam ïa kaba ngin ym lah ban pdiang. Ka long ruh kaba pyndiaw mynsiem bad pynnoh jingsngew ïa ki nongpynkhreh nongpyntaïar ïa kane ka Shad ainguh long-Blei kaba la sdang bad pynbeit thikna da ki longsan ka Seng Khasi naduh mynshuwa, kaba long ka Seng Trai –Ri kaba pynneh pynsah ïa ki riti ki dustur, lada suit da kiwei pat ki jingmut bym shonghok – bym shong tynrai paka nylla. Bynñiaw ruh ban ïohi ba kan don ka jingpyndonkam bakla ïa ki mardeng markieng, ki snap ki skor ha kiwei pat ki bynta ki bym ïadei bad ka shad ka kmen tynrai.

I Babu Spiton Kharakor ha ka dkhot kaba nyngkong ha ka Jingrwai Seng Khasi kaba. 74 kaba I la ai kyrteng “ Shad Suk Mynsiem ka Niam ba pura” I kynthoh kumne:

“Ko Khun Khasi to ïai im sngi nyngkong,
Shad Suk Mynsiem kaba dei la ka jong;
Long ka bynta jong ka Niam ka rukom,
Ïaroh u briew, kyrkhu U Blei na jrong”.

    Shuh shuh I Rangbah Belbin Kyndïah ha ka jingkren Seminar halor ka phang – “Ka Pyrkhat Niam ha ka shad ka kmen u Khasi” ba la pynlong da ka Seng Khasi Mawlai ha u 2007, I la thoh kumne, “ …. ha u Khasi, ka Niam bad ka shad ka kmen ka ïaid ryngkat ryngkat. Weng noh ïa ka Niam na ka shad ka kmen, ka shad ka kmen kam don jingmut shuh, ka long noh tang ka shad kai shad thamula”. Ha katei ka juh ka Seminar kaba la pynlong ha u snem 2007, I Kong Sweetymon Rynjah pat I thoh kumne, ha kaba ïadei bad ka bynta jong ka Niam ha ka Shad Suk Mynsiem, “Katba na la ka Niam pohïing pohsem jong ki longïing longsem ba bat la ka tynrai ki don la ki jingduwai kyrpang hala ki longïing longsem bad jingpynsleh umphniang ïa ki nongshad ba la pynkhreh shuwa ban hiar shad sha lympung ban ïoh ka koit ka khiah, ka roi ka spah, ka longhok ka longsian, ka sngewthuh ka shemphang, ka jingstad ka jingnang ban ïoh ka bor mynsiem, ka buit ka bor, ka buit ka akor, ban roi ha ka jingtip briew ban san ha ka tip Blei, kumta ka Shad Suk Mynsiem ka don ïa ka jingpyrkhat Niam kaba la ka jong kaba pynïasoh pynïadei beit sha la U Blei Nongbuh Nongthaw, Uba marwei”.

    Kawei pat kaba ka Shad Suk Mynsiem ka phalang lyngba ki nongshad shynrang-kynthei ka long ka jingri bad jingsyndongka jong ki ïa la ka burom ka akor kaba la pynlong bad pynlahïakine ki ‘khun ngeit hukum’ ban mih lympung. Ha kine ki sngi bad ki por kiba mynta kiba ka imlang sahlang jong ka jaidbynriew ka sakhi ïa ka jinghiar dor jong ka buit ka akor, ka jingïuhroit ïa ka hok longbriew manbriew bad ka jingthombor ïa ki rit ki ria, ki kynthei ki khynnah,to ngin ïa pusonïakaei kaba ka Shad Suk Mynsiem ka don ban syngkhong na ka bynta ka buromjong ka Ri, ban roi ka tip briew bad ban san ka tip Blei khnang ba baroh kiei kiei kiba bha kin ïai neh tyrsem.

Ha shuwa ban pynkut noh, to ngin ïapuson ruh ïa ka jingkynud jingrwai jong I kong Nelcyda Shabong (Bam kwai ha dwar U Blei) ha ka Jingrwai Seng Khasi kaba I la ai kyrteng “Shad Suk Mynsiem” kaba long kumne:

“Lada Shad Suk Mynsiem kam don shuh ha ngi,
Ha khmat ka pyrthei da ei pat ngin pyn-i,
Hangno shuh ka Niam, dustur bad riti,
Ba dei nongkynti tynrai khun khasi
Bthah ka SC ïa ki 11 ki Chief Justice jong ki HC ban thung hi ïa ki Public Prosecutors
Kynthup lang ïa ka High Court jong ka Meghalaya
9 April, 2017
Shillong, Iaiong 8: Ka ïing bishar ba hakhlieh duh jongka ri ka Supreme Court ka la bthah ne hukum ïa ki 11 ngut ki Chief Justice jong ki ïing bishar High Court ba kin thung hi ïa ki Public Prosecutor (PP) bad pynkylla ïa ki Special Court kum ki Exclusive Court kat kum ka POCSO Act 2012 khnang ban bishar kloi ïa kino kino ki case shah thombor ki khynnah khyllung. Kane ka hukum ka long halor ka mukotduma ba la ujor da u nongïasaid aiñ u Gaurav Kumar Bansal.

    Ha kane ka hukum ka ïing bishar High Court jongka jylla ruh ka la shah kynthup lang.Nalor ka Meghalaya kiwei pat ki jylla kiba u Bansal u kyntu ïa ka ïing bishar SC ban phah thung ïa ki PP ki long Gujarat, Himachal Pradesh, Punjab, Haryana, Tamil Nadu, Kerala, Maharashtra, Chhattisgarh, Mizoram, Nagaland, bad Union Territory Puducherry bad Andaman and Nicobar Islands.

    Ïa kane ka hukum ka ïing bishar SC ka la pynmih ha ka sngi Thohdieng ha kaba la bthah ïa ki 11 ngut ki Chief Justice jong ki High Court kiba don ha kitei ki jylla ba kin thung hi ma ki ïa ki PP ha ki Special Court kiban bishar ïa ki jingshah thombor bad leh beijot ne lehbor ki khynnah kat kum ka POCSO Act.

    Ka kynhun ki nongbishar kiba la bishar ia kane ka mukotduma ki kynthup ïa u Chief Justice Jagdish Singh Khehar, Justice D.Y Chandrachud bad Justice Sanjay Kishan Paul. Hadien ba la bishar bniah ïa katei ka mukotduma u Bansal ki sa pynmih ïa katei ka hukum.

    Haba wanrah ïa ka mukotduma u Bansal u la pynpaw ba kitei ki jylla ba la kdew haneng kim shym la thung satia ïa ki PP kaba long kat kum ka kyndon aiñ Section 32 jongka POCSO Act. U la ong “Ka jylla Gujarat, Goa, Madhya Pradesh, Maharashtra, West Bengal, Chhattisgarh, Arunachal Pradesh, Manipur, Meghalaya, Mizoram bad ki Union Territory ka Puducherry bad Andaman bad Nicobar Island ki la pynkheiñ ïa ka Section 28 jongka POCSO Act ba ki khlem thung ïa ki Special Court”.

    Ka Section 28 jongka POCSO Act ka kren shai ba ha man la ki district dei ban don beit kawei ka Special Court. Haba kdew sha ka National Commission for Protection of Child Rights, u Bansal u la pynpaw ha khmat ka ïing bishar ba ki don haduh 604 ki Special Court ha ki 675 tylli ki District bad kumba long mynta sa 71 tylli ki District ki bym pat don Special Court.

    U la ong “ Kane ka jingbym don ki Special Court, ka ktah ïa ka jingbishar namar ka la suki noh bad slem ban pynshitom ïa kito kiba donkti”.

    Haba phai sha ka jinglum jingkheiñ ka National Crime Record Bureau u Bansal u la ong ka jingbym don kitei ki Court bad ki PP ka la ktah jur ban pynshitom ïa kiba donkti kat kum ka POCSO Act nalor kata ki case ki la nang lang bad ka jingtohkit ruh ka suki noh.
Kurup ki BSF haduh 92 tylli ki masi na Nongskhen ba thmu khaïii sha Bangla
Kwah ïatreilang ki paid Khappud ban tehlakam
9 April, 2017
Shillong, Ïaiong 08: Ki shipaïi Border Security Force (BSF) ryngkat ka jingïatreilang bad ki Pulit ka Jylla, hynnin ka sngi kila ïoh ban kurup haduh 92 tylli ki masi ba shongdor palat T.15 lak na ka khlaw ba don ha shnong Nongskhen, East Khasi Hills, kiba thmu ban shalan tuh sha Bangladesh.

    Ki shipaïi BSF kila ong ba ka jingkhaïi tuh ïa ki masi ha khappud Indïa-Bangladesh kala nang jur nang jur wat hapdeng ki jingpynpulom jong ki shipaï ïa kiba bun ki jingthmu. Ki ong ba ka jingjur ka jingdawa masi na Bangladesh ka dei ka daw bah ba jur ka jingkhaïi tuh ïa ki masi.

    Namar kane, ki shipaïi BSF kila kyntu ïa ki paidbah ba shongshnong ha khappud ka Ri ba kin aïi ka jingïatreilang bad ki shipai na ka bynta ban tehlakam ïa kane ka kam bymman.

    Ki shipaïi BSF ki ong ba hynnin ka sngi ki nongkhaïi tuh ïa ki masi kila buhrieh ïa ki masi hapoh kawei ka jaka khlaw ba don marjan ka khappud bad kila shu ap tang ïa ka kabu ban ïoh pynjam ïa ki masi sha shilliang pud bala ap lypa da ki nongkhaïi ba na Bangladesh.

    Kat kum ka jingong jong ki, ki BSF tang ha kane ka taiew bala leit noh kala ïoh ban kurup haduh 178 tylli ki masi bad ki mar ki mata ba shongdor palat ïa ka T.41 lak, kiba thmu ban khaïi tuh sha Bangladesh lyngba ki khappud ka Jylla Meghalaya.

    Ïa kine ki mar ba ïoh kurup la aïiti noh sha ki bor ka Custom ba kan pynlong ïa ka jingtohkit bad ban leh ïa kaba donkam.
Maham u SP (City) ïa ki trai khyndew ban ym ngop ha ki Mobile Company thok
9 April, 2017
Shillong, Ïaiong, 08: Ki pulit ka East Khasi Hills, Shillong ka la maham bad kyntu jur ïa ki paidbah ba don jaka ba kim dei satïa dalei lei ruh em ban ngop ha kino kino ki briew kiba kam da kaba pynithuh ïalade ba ki dei ki nongtrei ka Mobile Company bad kiba kwah jaka ban pynieng ïa u Mobile Tower.

    U Bah Vivek Syiem, Superintendent of Police,(City), ha u kyrwoh ba la phah mynta ka sngi u la ïathuh ba ki pulit ka nongbah Shillong ki la ïoh ujor ba ki don katto katne ki briew kiba pyndik ïa ki riewpaidbah lyngba ka mobile phone da kaba kam ïalade ba ki dei ki nongtrei jong ka Reliance Communication ne jong kiwei kiwei pat ki Mobile Company.

    Une u heh pulit u la ïathuh ba kine kiba kam ïalade kum ki nongtrei Mobile Company ki la kam

ruh hadien ba ladep jurip dalade ïa ka jaka pynieng mobile tower ki la ïoh ïa u mobile number ban ïakren bad ki trai jaka bad pyntip ruh ba ka Kompani ka kwah beit ban ïakren markhmat bad ki trai jaka ban pynieng ïa u Mobile Tower hynrei ym bad kiwei pat.

    “Ha kaba nyngkong kin tohkit shwa la u/ka ki don jaka neem ban pynieng ïa u Mobile Tower bad hadien kane kin pan ïa ki dulir khyndew, kin pan ïa ka jaka sah bapura na ka bynta ban pynshisha lyngba u Satellite bad kiwei kiwei ki Dulir kum ka PAN Card bad kiwei kiwei,” ong une u Heh Pulit.

    “Hadien baladep ïakut nadong shadong, kin bthah ban siew shwa ïa ka pisa T. 20,000 hajar haduh T. 1,00,000 lak kum ka Security Deposit bad ym tang katta kin ïai bteng ban dawa pisa na ka bynta kiwei kiwei pat ki jingsiew,” la ïathuh une u heh pulit bad bynrap, “kine ki runar kin sangeh ban pyndik tad ynda ki la sngewthuh ba ki riewpaidbah ba la shah pynngop kim lah shuh ban siew ïa ka pisa. Kine kiba kam ïalade kum ki nongtrei Mobile Company ki pyndonka da ki SIM card na Kolkata.”

    Ki pulit hadien ba la ïoh ïa ka jingujor, ki la pynlong ka jingtohkit bad ka jingthwer mardor ban lap ïa ki runar ba donkti ha kine ki kam runar.
Plie pyrda ka St. Joseph’s HSS ïa u mawmer ka jingïaid lynti 75 snem
9 April, 2017
Shillong, Ïaiong, 08: Ka St. Joseph’s Higher Secondary School, Shillong ha ka sngi palei mynta ka taiew ka la plie pyrda ïa ka jingrakhe ïa ka jingïaid lynti kaba 75 snem kynthih ha kaba shakri ïa ka imlang ka sahlang lyngba ka pule puthi sha ki khynnah skul kiba don ha ka thaiñ Jaïaw, Mawkhar, Mawlai, Riatsamthiah, Umsohsun bad kiwei kiwei ki shnong bamarjan.

    La plie ïa kane ka jingrakhe da i Kong Roshan Warjri, Myntri ka tnat ka Koit ka Khiah iba la long kum ka Kongsan ha ryngkat ka jingïadonlang u Bah Adelbert Nongrum, MDC ka Jaïaw Constituency kum u Symbud Kongsan. Shwa ban sdang ïa ka jingrakhe, la pynlong da ka jinglehniam ïa ka Mass Bakhuid ba la pynmynta da u Most Rev. Dominic Jala, Sdb, DD, Archbishop ka Jyllaniambah Shillong ha ryngkat ka jingïadonlang kiwei kiwei ki Lyngdoh Sohblei ban pynpaw ïa ka jingsngewnguh ïa u Blei uba la kyrkhu kyrdoh ïa u soh ka jingtrei shitom ki Sister jong ka jingïasyllok RNDM ban bet ïa u symbai jingnang jingstad ha ka thaiñ Jaïaw.

    Ha kane ka sngi la ïadonlang ruh ki Sister ka jingïasyllok Our Lady of the Mission (RNDM), kiwei kiwei ki Sister na ki Jingïasyllok ba la shah khot sngewbha, Provincial ka jingïasyllok RNDM, Rangbah Shnong bad Rangbah Dong ka St. Joseph’s Block,ki dkhot ka School Managing Committee, ki dkhot ka CMC Jaïaw Laitdom & Shyiap, ki kmie ki kpa bad ki khynnah skul bad ki nonghikai ba la shongthait.

    Kum ban shu pynkynmaw, la seng ïa ka St. Joseph’s Higher Secondary School, Shillong, da ki Sister ka Jingïasyllok Our Lady of the Mission (RNDM) ha ka 1 tarik, Ïaiong, 1943 na ka bynta ban kyntiew ïa ka jingnang jingstad ïa ki khynnah bad ïa baroh ki paid nongshong shnong ba marjan bad kane ka skul.

    I Principal jong ka Skul haba kren ha kane ka sngi, i la pynpaw ïa ka jingsngewnguh ïa baroh kiba la kyrshan bad snohktilang ban pynlong ïa katei ka sngi ka ba jop.

    I la khot bad wer sngewbha ïa baroh ki khynnah skul barim (Past Pupils) ban ïasnohktilang ha kane ka jingpynkhreh baroh shi-snem bad kyrpad ruh ban ïawerlang ïa baroh ki khynnah skul barim ban ïapoi lang sha ka General Meeting ka ban sa long ha ka 22 tarik mynta u bnai ha ka por 2baje nohphai sngi hapoh ka Hall jong ka Skul.
Pynkhuid shnong ki heh BJP ha Them Mawbah
9 April, 2017
Shillong, Ïaiong, 08: Kum shi bynta ka jingïalap ïa ka jinglehkhuid leh suba ne ka Swacch Bharat Abhiyan (SBA) kaba long ka thong bahakhmat eh jong ka Sorkar NDA ba la pynjari ha baroh kawei ka ri, mynta ka sngi saitjaiñ ki heh nongïalam ka Bharatiya Janata Party (BJP) ba kynthup ïa u Avinash Rai Khanna, National Vice President ka BJP ba peit ïa ka Jylla Jammu & Kashmir u la ïashim bynta ryngkat bad ki nongïalam ka BJP, Meghalaya Unit ha ka jingpynkhuid shnong ha Them Mawbah, Shillong.

    Une heh nongïalam ka BJP uba la wan jngoh ïa ka Jylla mynta ar sngi kynthih, ha kane ka sngi u la kyntu ïa ki paidbah ba kin ai por la kumno kumno ar kynta ha ka shisngi ban pynkhuid ïa ki lynti ki syngkien bad ki jaka paidbah khnang ban wanrah ym tang ïa ka jingkhuid jingsuba hynrei wat ïa ka koit ka khiah ha ka imlang ka sahlang. U ong, haba ki paidbah ki shimkhia naduh ka mynsiem ban lehkhuid leh suba kan ïarap ban wanrah ïa ka jingkhuid ha ka ri hi baroh kawei.

    Ha kane ka sngi la ïadonlang ruh u Vikash Gupta, Ward Member uba la ïashim bynta ha ka jingpynkhuid shnong ryngkat ka jingïasnohkti lang da ki paidbah nongshong shnong.
Pynbna ïap ka BJP Meghalaya ïa u Vinod Khanna uba don hapdeng ka jingshitom
9 April, 2017
Shillong, Ïaïiong 08: Ha ka jingjia ba sngew jah burom khait, ka Bharatiya Janata Party (BJP) Meghalaya hynne ka sngi kala pynbna ïap ïa u Actor ba pawnam ka Bollywood u Vinod Khanna, uba dang im bad dang don hapdeng ka jingsumar.

    Ka BJP Meghalaya kala pynlong ïa ka jingïalang sngewlem da kaba ïasngap jar ar minit hashuwa ban pynsdang ïa ka prokram jong ka Party ba long hynne ka sngi, kum ka jingburom ïa une u Actor uba dei ruh u MP ka BJP

    Kaba thamula ka long ba une u Actor ka Bollywood u dang im bad u dang don hapdeng ka jingsumar hapoh ka Sir HN Reliance Foundation Hospital naduh ka 31 tarik u Lber namar ka jingtyrkhong um ka met (dehydration).

    Kane ka jingpynbna bakla kala wanrah ïa ka kynrum kynram kaba jur bha ha ka Party hynne ka sngi.

    U General Secretary ka BJP Meghalaya Bah David Kharsati ula pynbna ha ka jingïalang da kaba ong “Shuwa ba ngin sdang ïa ka jingïalang jong ngi mynta ka sngi, ngin pynlong ïa ka jingïasngap jar ba arminit kum ka jingburom ïa ka mynsiem bala duh noh jong u Vinod Khanna”.

    Ha kane ka jingïalang la ïadonlang ruh u Vice President ka BJP Sengkmie ba dei khmih ïa ka Jammu & Kashmir bad ka Rajasthan u Avinash Rai Khanna, uba la wan ban don arsngi ha Jylla na ka bynta ban pynkhlaiñ ïa ka BJP shuwa ba kan pynkhreh ïa ka elekshon MLA-2018 ha Jylla.

    U Vinod Khanna u dei u MP ka BJP jong ka 16th Lok Sabha ba mihkhmat napoh ka Gurdaspur Constituency.     Shuwa ïa kane, ka Ri baroh kawei kala khuslai bad phaikhmat bha sha ka jingshitom jong une u Actor hadien ka jingpur ki dur ki dar bala shon ïa une u Actor hapdeng ka jingshitom.

    Nalor kane, ka jingthoh jong u Amitabh Bachchan ha Twitter kala nang aiding ban pur ki khana khlieng tyngab ba u Vinod Khana ula ïap ha kaba ka BJP Meghalaya ruh kala ngop lang ha ki khubor hamsaia.

    Namar kane ka jingpynbna bakla, ka BJP hynne hi ka janmiet kala phah ïa ka kyrwoh ba pynshai halor kane ka jingjia hynrei wat hapdeng kane ka jingpynshai, kane ka Party kala ngat pat sa ha kawei ka jingjah burom kaba khraw lyngba ka jing bakla biang jong ka ba pynpaw ba u Vinod Khanna u dei u MP barim haba u dang dei u MP kat haduh mynta mynne.

    “Namar ka jingshah ïalam bakla ha ki Social Medïa ba u MP barim ka BJP u Vinod Khanna ula khlad, ka BJP Meghalaya ka kwah ban pynshai ba kat kum ki jingtip ba dang shu ïoh, une u MP ula nang ïohbor. Ngi kitbok ïa u ba un ïohnoh kloi ïa ka jingkoit bad ba un nang im slem” ong u Bah Kharsati ha ka kyrwoh.
Pynbna ïap ka BJP Meghalaya ïa u Vinod Khanna uba don hapdeng ka jingshitom
9 April, 2017
Shillong, Ïaïiong 08: Ha ka jingjia ba sngew jah burom khait, ka Bharatiya Janata Party (BJP) Meghalaya hynne ka sngi kala pynbna ïap ïa u Actor ba pawnam ka Bollywood u Vinod Khanna, uba dang im bad dang don hapdeng ka jingsumar.

    Ka BJP Meghalaya kala pynlong ïa ka jingïalang sngewlem da kaba ïasngap jar ar minit hashuwa ban pynsdang ïa ka prokram jong ka Party ba long hynne ka sngi, kum ka jingburom ïa une u Actor uba dei ruh u MP ka BJP

    Kaba thamula ka long ba une u Actor ka Bollywood u dang im bad u dang don hapdeng ka jingsumar hapoh ka Sir HN Reliance Foundation Hospital naduh ka 31 tarik u Lber namar ka jingtyrkhong um ka met (dehydration).

    Kane ka jingpynbna bakla kala wanrah ïa ka kynrum kynram kaba jur bha ha ka Party hynne ka sngi.

    U General Secretary ka BJP Meghalaya Bah David Kharsati ula pynbna ha ka jingïalang da kaba ong “Shuwa ba ngin sdang ïa ka jingïalang jong ngi mynta ka sngi, ngin pynlong ïa ka jingïasngap jar ba arminit kum ka jingburom ïa ka mynsiem bala duh noh jong u Vinod Khanna”.

    Ha kane ka jingïalang la ïadonlang ruh u Vice President ka BJP Sengkmie ba dei khmih ïa ka Jammu & Kashmir bad ka Rajasthan u Avinash Rai Khanna, uba la wan ban don arsngi ha Jylla na ka bynta ban pynkhlaiñ ïa ka BJP shuwa ba kan pynkhreh ïa ka elekshon MLA-2018 ha Jylla.

    U Vinod Khanna u dei u MP ka BJP jong ka 16th Lok Sabha ba mihkhmat napoh ka Gurdaspur Constituency.     Shuwa ïa kane, ka Ri baroh kawei kala khuslai bad phaikhmat bha sha ka jingshitom jong une u Actor hadien ka jingpur ki dur ki dar bala shon ïa une u Actor hapdeng ka jingshitom.

    Nalor kane, ka jingthoh jong u Amitabh Bachchan ha Twitter kala nang aiding ban pur ki khana khlieng tyngab ba u Vinod Khana ula ïap ha kaba ka BJP Meghalaya ruh kala ngop lang ha ki khubor hamsaia.

    Namar kane ka jingpynbna bakla, ka BJP hynne hi ka janmiet kala phah ïa ka kyrwoh ba pynshai halor kane ka jingjia hynrei wat hapdeng kane ka jingpynshai, kane ka Party kala ngat pat sa ha kawei ka jingjah burom kaba khraw lyngba ka jing bakla biang jong ka ba pynpaw ba u Vinod Khanna u dei u MP barim haba u dang dei u MP kat haduh mynta mynne.

    “Namar ka jingshah ïalam bakla ha ki Social Medïa ba u MP barim ka BJP u Vinod Khanna ula khlad, ka BJP Meghalaya ka kwah ban pynshai ba kat kum ki jingtip ba dang shu ïoh, une u MP ula nang ïohbor. Ngi kitbok ïa u ba un ïohnoh kloi ïa ka jingkoit bad ba un nang im slem” ong u Bah Kharsati ha ka kyrwoh.
Kiew ki jingshah leh be-ijot ki kynthei ha u snem 2016 ha Jylla
9 April, 2017
Shillong, Ïaiong, 08: Ki kam runar ruser pyrshah ïa ki kynthei khynnah ha ka Jylla Meghalaya khamtam kiba ïadei bad ki kam shah leh be-ijot ki la nang kiew rasong, watla ki sengbhalang bapher bapher ba peit ïa ka bha ka miat ki kynthei ki la dawa na ka Sorkar MUA-II ba kan pynjari bad wanrah da ka aiñ kaba khlaiñ ka ban pynshyrkhei ïa ki nongleh kam sniew bad nongleh kam bymman.

    Katkum ka jingïohlum jingkheiñ na ka tnat Pulit, ki don haduh arphew lai tylli ki jingjia shah thombor ki kynthei khynnah ha ka Jylla tang nduh 1tarik Kyllalyngkot haduh 23 tarik, Rymphang, 2017.

    Kane ka jinglum jingkheiñ ki pulit, ha u snem 2016 ki jingjia shah leh be-ijot kaba hap hapoh ka kyndon Section 376 IPC ki long kumba 91 tylli ha kaba kynthup ïa kawei ka jingjia sha leh be-ijot ha ki bun ngut kaba la jia ha u Nohprah.

    Ka jingshah leh be-ijot ki khynnah kynthei ha u snem 2016 kaba hap hapoh ka kyndon section 376 IPC ka long baroh 25 tylli bad 112 tylli ki dei ki case ba la rejistar hapoh ka Protection of Children from Sexual Offences Act 2012 (POSCO).

    Ki kam runar ruser pyrshah ïa ki kynthei katkum ka jinglum jingkheiñ ki pulit ha u snem 2016 ha ka Meghalaya ka long hduh 293 tylli, katba ki kam runar pyrshah ïa ki kynthei ka long 218 tylli.

    Ki paidbah ka Jylla mynta ki don hapdeng ka jinglyngkhum jingmut namar ka jingkiew rasong ki kam runar ruser pyrshah ïa ki kynthei bad khynnah ha kylleng ki bynta jong ka jylla Meghalaya.

    U Mawphor haba pyrshang ban twad jimgut na ki riewpaidbah halor kane, uwei na ki rangbah bym kwah pynpaw kyrteng u la ong, “nga sngewjlep shisha tang shu khie naba thiah bad haba pule kotkhubor ngan ïohi ïa ki jingjia sha leh be-ijot. Kane ka pynngiah bha ïa nga bad ka pynbitar ruh ïa kito riewbymman ki bym don shuh ka mynsiem ïatiplem. Namarkata, ngi donkam ba ka sorkar jylla ka dei ban leh eiei ban pynduhjait ïa kine ki jingjia ba pynpohdor ïa ka imlang ka sahlang ha ka Jylla jong ngi.”

    Lah ban kdew mynta u snem 2017, tad haduh 23 tarik, Rymphang, katkum ka jinglum jingkheiñ ki pulit ki don lai tylli ki case ba kynthup ïa ka jingshah leh be-ijot ha ki kynhun runar ha East

Khasi Hills District, hynriew tylli ki jingshah leh be-ijot ha Ri-bhoi, san tylli ki jingjia ha West Khasi Hills, lai ha West Jaiñtia Hills, ar ha East Jaiñtia Hills, san tylli kynthup ïa ka jingjia shah leh beijot ha ka kynhun da ki khynnah ba dang hapoh 18 snem ka rta ha South West Khasi Hills District bad ar tylli ki jingjia ba kynthup ïa ka jingshah leh be-ijot ha ki runar ha North Garo Hills.

    Katkum ka jingïoh jingtip, ki don palat 600 tylli ki case ba dang sah pongding ha ki ingkashari bapher bapher ka Jylla Meghalaya bad ïa ka jingslem ban rai pynrem ïa ki nongkam bymman lehse kan long kawei na ki daw kaba nang pynkharoi shuh shuh ïa ki kam runar pyrshah ïa ki kynthei.

    Dang shen, ha ka 7 tarik u bnai baladep, ïa ka metïap jong kawei ka longkmie narud surok ha Itshyrwat, ha lynti ban leit sha hospital North Eastern Indira Ghandi Regional Institute of Health and Medical Sciences (NEIGRIHMS), Mawdiangdiang.
1.50 lak mang pisa u MLA ïa ka Nongmensong Dorbar Sec. School
9 April, 2017
Shillong, Ïaiong, 08: Ka Nongmensong Dorbar Secondary School ha ka 5 tarik mynta u bnai ka la ïohpdiang ïa ka jingïarap pisa na ka longing longsem jong u Bah AL Hek, MLA ka Pynthorumkhrah Constituency kaba T.30 hajar bad kynthup ïa kawei ka Computer kaba u la ai sngewbha ha ka kyrteng i Meiieid jong u, i Kong Monica Hek.

    Ha kane ka sngi, u Bah Hek ula mang pisa ruh T.1.50 lak ban shna ïa ka kamra ai jinghikai Computer jong kane ka skul.Ïa kane ka skul la seng da ka Dorbar Shnong Nongmensong ha u snem 1998 bad mynta ka la don haduh Class IX bad Class X bad mynta u snem 2017 ka dei ka sien ba nyngkong ba phra ngut ki samla pule kane ka skul kin ap ban ïohkheit ïa u soh na ka eksamin SSLC ba dang shu dep shen.

    La seng ïa kane ka skul halor ka nongrim ban ai ka jingnang jingstad ïa ki khynnah pule ha kane ka thaiñ khlem da shim bai skul bad ïa ka tulop jong ki nonghikai la shim jingkitkhlieh hi da ka Dorbar Shnong. Hynrei ha ki snem kiba ladep ïa ka bynta jong ka Lower Primary bad Upper Primary la pynrung sha ka Sarba Shiksha Abhiyan (SSA).

    Na ka longing longsem jong u Bah AL Hek ki ju noh synniang sha kane ka skul kumba ki ju don ïa ka mynsiem ban noh synniang sha ki skul kiba pynïaid da ki Dorbar Shnong ym tang ha kane ka Constituency hynrei sha kiwei ki bynta kat kaba ki lah ban ïarap shisien shi snem.

    "Na ka liang ka skul ngi ai khublei ïa ka ing ka sem jong u Bah AL Hek kiba don ïa ka mynsiem ban noh jingïarap ïa ka skul ym tang mynta ka sien hynrei na ka por sha ka por bad naduh ba sdang ïa kane ka skul," ong ka Kong S. Kharsahnoh, Headmistress jong kane ka Skul.

    "Ka skul hi baroh kawei ka kitbok kitrwiang ïa u MLA bad ïa ka ing ka sem ba kin don ha met ba koit ba khiah ba kin nang lah ban nang ïaitrei na ka bynta ka miat jong ka imlang sahlang hi baroh kawei," la ong ka Kong Kharsahnoh.

    U Bah AL Hek u la ïathuh, naduh mynshwa hi ka ing ka sem jong u ka ju ïarap ïa ki skul kum shi bynta ban kyntiew ïa ka jingnang jingtip ha ka imlang sahlang khamtam ki skul kiba la seng da ki bor pynïaid shnong namar ma u ruh u pule ha ki skul shnong bad u sngewthuh ïa ka jingeh jong ki nongpynïaid bad nonghikai ruh kumjuh.

    "Man u snem na ka ing ka sem hi baroh kawei ngi ju ïarap lem katba lah ban ïa kyntiew ïa ka jingnang jingstad bad bsut lem ïa ka jingnang jingtip ha ki khynnah kiba wan na ki longing kiba kham duna ha ka ïoh ka kot. Ngi la noh synniang ïa kawei ka Computer, ka pisa bad na ka MLA scheme nga la mang pisa ban shna ïa ka kamra ai jinghikai Computer,” ong u Bah Hek.

    U ong shuh shuh, “ngi la leh ïa kane ka jingnoh synniang ha ka sien ba lai ïa kane ka skul bad nga khmihlynti ba ka skul kan nang kiew shaphrang katba nang mih ki sngi," ong une u MLA ryngkat ka jingkyntu ïa ki khynnah pule ba kin long kiba minot bad ruh ïa ki nonghikai ba kin ïatreilang khnang ban ïoh ïa ka jingjop ha ka jingim.
Sdang ka Shad Suk Mynsiem ba lai sngi ka Seng Khasi
9 April, 2017
Shillong, Ïaiong 8: Ka Shad Suk Mynsiem ka Seng Khasi, Kmie, Mawkhar, Shillong la sdang ïaka mynta ka sngi da ka jingwan ban iuh kjat da kiba bun ki thei sotti bad ki rang samla ba kynthup lang ia ki hep barit.

    Kumba la seng ïaka, ka jingsdang jong kane ka shad ka dei da ka jingtem ïa ka ksing lumpaid ha phyllaw jong ka Ïing Seng ha Mawkhar, hadien kane, la pynbud da ka jingdwai kaba la ai da u Rgh JSR Syiemlieh hadien kane, ki nongshad shynrang ryngkat ki duhalia bad ki paidbah, ki mih na ïing seng ban hiar sha lympung Weiking Jaïaw.

    Haba la poi ha lympung, shwa ban sdang ïa ka shad, ka la don shwa ka nguh ka dem kaba la pyndep ïaka da u Rgh Skor Jala ryngkat ka jingïasynran lang ki dkhot ka Komiti U Tymmen San bad sakhi lang da u President bad Secretary ka Seng Khasi, Kmie u Rgh Bantei S. Rumnong bad u Rgh Arwan S. Tariang ki dkhot jong ka JPK, ki nongïalam ka Seng Kynthei ka Seng Khasi, Kmie, lem bad ki dkhot ki jong ki, ki nongshad kynthei bad shynrang bad ki nongwan synran ïa ki nongshad bad ki paidbah.

Kat kum na ka khan ka shat na u Rgh Skor Jala, ka pynpaw ïa ki dak ki shin ba mynta ka kynti kane ka shad ka kmen kan long kaba bit ba biang ba ïaid beit ïaid ryntih, kaba U BLei Trai Kynrad u Nongbuh Nongthaw u la pdiang hun mynsiem ïa ka jingpynkhreh ïa kane ka shad ainguh aidem kaba juh long haki lai sngi.

     Hadien ba ladep ka nguh ka dem, ka la poi pat ka pali ban kyntiew ïa ka lama jong ka Seng Khasi, ba la kyntiew ïaka da u waheh N.R Shullai, ka Seiñ Raij Shillong, hynrei shwa ka jingkyntiew ïa ka lama, la ioh ïaka jingkren na u President u Rgh B.S Rumnong bad hadien kane la sdang pat ka jingshad.

    Naka bynta ki ar sngi kiban dang wan jong ka shad, ka Cultural Committee ka Seng Khasi Kmie ka kyntu ïa ki para riew seng bad ïa ki paid nongwan khmih shad bad ïa ki nongsynran ïa ki nongshad, ba kin ïa snoh kti lang da kaba bud ryntih ïa ki jingpynbeit ïa kane ka shad kampher lada dei ha kut ne shabar jong ka lympung.

     “Ka Cultural Committee ka kyrpad ïa phi ki para kur ki para kha, ki paid nongwan khmih shad ba sngewbha ban ïa bud ryntih ïa ki jingpynbeit kampher lada dei ha kut ne shabar jong ka lympung shad, khnang ba baroh ngin ïa ioh shisha ïa kata ka kyrkhu ba kyrdoh ba pura na U Blei Trai Kynrad”, pynpaw u Chairman bad Secretary ka Cultural Committee ka Seng Khasi, Kmie, u Rgh B.D Nongrum bad u Rgh Rangpher Rynjah.
